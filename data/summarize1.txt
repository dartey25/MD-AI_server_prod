Про затвердження Порядку заповнення митних декларацій за формою єдиного адміністративного документа

    (заголовок із змінами, внесеними згідно з наказом Міністерства фінансів України від 23.09.2022 р. N 296)

Зареєстровано
в Міністерстві юстиції України
14 серпня 2012 р. за N 1372/21684

Із змінами і доповненнями, внесеними
наказом Міністерства фінансів України
від 17 червня 2020 року N 305,
від 23 вересня 2022 року N 296,
від 14 жовтня 2022 року N 328,
від 4 січня 2023 року N 6

(Зміни, передбачені наказом Міністерства фінансів України від 8 лютого 2022 року N 55, внесені не будуть у зв'язку з його скасуванням згідно з наказом Міністерства фінансів України від 23 вересня 2022 року N 296)

    Відповідно до частини шостої статті 257 Митного кодексу України від 13 березня 2012 року N 4495-VI, підпункту 64 пункту 4, підпункту 3 пункту 10 Положення про Міністерство фінансів України, затвердженого Указом Президента України від 08 квітня 2011 року N 446,

НАКАЗУЮ:

    1. Затвердити Порядок заповнення митних декларацій за формою єдиного адміністративного документа, що додається.

    (пункт 1 із змінами, внесеними згідно з наказом Міністерства фінансів України від 23.09.2022 р. N 296)

    2. Визнати такими, що втратили чинність, накази Державної митної служби України згідно з переліком, що додається.

    3. Департаменту податкової, митної політики та методології бухгалтерського обліку Міністерства фінансів України (Чмерук М. О.) і Департаменту організації митного контролю та оформлення Державної митної служби України (Сьомка С. М.) в установленому порядку забезпечити:

    подання цього наказу на державну реєстрацію до Міністерства юстиції України;

    оприлюднення цього наказу.

    4. Державній митній службі України (Калєтнік І. Г.) протягом 30 днів з дня офіційного опублікування цього наказу доопрацювати відповідні програмно-інформаційні комплекси Єдиної автоматизованої інформаційної системи Державної митної служби України.

    5. Цей наказ набирає чинності з дня його офіційного опублікування, крім пунктів 1 та 2 цього наказу, які набирають чинності через 30 днів з дня його офіційного опублікування.

    6. Контроль за виконанням цього наказу покласти на першого заступника Міністра фінансів України Мярковського А. І. та першого заступника Голови Державної митної служби України Дороховського О. М.

Міністр	
Ю. Колобов

 	
ПОГОДЖЕНО:	
 	
Голова Державної служби
України з питань регуляторної
політики та розвитку підприємництва	
М. Ю. Бродський

     

ЗАТВЕРДЖЕНО
Наказ Міністерства фінансів України
30 травня 2012 року N 651
(в редакції наказу Міністерства фінансів України
від 23 вересня 2022 року N 296)
 
Зареєстровано
в Міністерстві юстиції України
14 серпня 2012 р. за N 1372/21684
ПОРЯДОК
заповнення митних декларацій за формою єдиного адміністративного документа

I. Загальні положення

    1. Цей Порядок визначає правила заповнення граф митних декларацій (далі - МД) за формою єдиного адміністративного документа (далі - ЄАД), додаткових аркушів до нього (далі - додаткові аркуші), порядок унесення відомостей до доповнення, а також порядок оформлення, розподілу та використання аркушів МД.

    Для товарів, що згідно із статтею 94 Митного кодексу України підлягають декларуванню з використанням МД, можуть використовуватися МД, передбачені Конвенцією про процедуру спільного транзиту, та правила їх заповнення, відповідно до цієї Конвенції.

    Передбачені цим Порядком правила також поширюються на застосування МД за формою ЄАД, додаткових аркушів і доповнення, виготовлених за допомогою комп'ютера, та електронних МД.

    2. У цьому Порядку терміни вживаються в таких значеннях:

    активний транспортний засіб - моторний транспортний засіб, який приводить до руху або перевозить розміщені на ньому інші транспортні засоби в разі, якщо перевезення товарів здійснюється комбінацією з декількох транспортних засобів;

    вага брутто - загальна вага товару, що включає в себе вагу всієї упаковки (зокрема піддони), за винятком контейнерів та іншого транспортного обладнання;

    вантажобагаж - товари, що переміщуються залізничним транспортом у багажних вагонах у встановленому порядку;

    відправник - особа, яка передала або має передати заявлені у МД товари в розпорядження перевізника відповідно до договору про перевезення для доставки одержувачу та яка зазначена в транспортному документі або така, що самостійно доставляє ці товари одержувачу, не користуючись послугами перевізника;

    експлуатант - юридична або фізична особа, яка експлуатує транспортний засіб комерційного призначення від свого імені незалежно від того, чи є вона власником такого транспортного засобу, чи використовує його на інших законних підставах;

    консолідований вантаж - вантаж, що перевозиться одним транспортним засобом і складається з двох і більше партій товарів для різних одержувачів або для одного одержувача від різних відправників;

    міжнародне перевезення - перевезення товарів з перетином державного кордону з території України на територію іноземної держави; з території іноземної держави на територію України; транзитом через територію України;

    одержувач - зазначена в транспортному документі особа, якій перевізник згідно з транспортними документами або за дорученням відправника (відправник, що доставляє товари самостійно, не користуючись послугами перевізника) має передати товари;

    первинна тара (упаковка) - тара (упаковка), що невіддільна від товару до його споживання і в якій товар подається для роздрібного продажу;

    переміщення товарів митною територією України - переміщення товарів під митним контролем:

    від пункту ввезення (пропуску) на митну територію України до митного органу, розташованого на митній території України;

    від митного органу, розташованого на митній території України, до пункту вивезення (пропуску) за межі митної території України;

    від одного пункту, розташованого на митній території України, до іншого пункту, розташованого на митній території України, у тому числі якщо частина цього переміщення проходить за межами митної території України;

    прохідним транзитом від пункту ввезення (пропуску) на митну територію України до пункту вивезення (пропуску) за межі митної території України (в тому числі в межах одного пункту пропуску через державний кордон України);

    від штучного острова, установки або споруди, створених у виключній (морській) економічній зоні України, на які поширюється виключна юрисдикція України, до митного органу, розташованого на території України, зайнятій сушею, та у зворотному напрямку;

    пункт пропуску - пункт пропуску або пункт контролю;

    стаціонарні засоби транспортування - трубопроводи та лінії електропередачі;

    фактурна вартість - ціна товарів, які переміщуються через митний кордон України, зазначена в рахунку (рахунку-фактурі, рахунку-проформі тощо) або іншому документі, що визначає вартість товару.

    Інші терміни вживаються в цьому Порядку у значеннях, наведених у Митному кодексі України та інших нормативно-правових актах з питань митної справи.

    3. Загальні положення, що стосуються заповнення граф МД:

    3.1. МД не має містити підчисток і помарок.

    3.2. Відомості, заявлені у МД декларантом або уповноваженою ним особою (далі - Декларант), є відомостями, необхідними для митних цілей.

    3.3. Графи A, C, D/J, E/J, F, G, I МД паперового примірника МД та її електронної копії або електронної МД заповнюються посадовими особами митних органів. Інші графи МД заповнюються Декларантом.

    В окремих випадках, визначених цим Порядком, до зазначених граф МД частина відомостей може вноситися Декларантом, а посадові особи митних органів можуть вносити відомості, що належать до компетенції митних органів, до інших граф МД.

    Графи 55, 56 МД у випадках, визначених цим Порядком, заповнюються розбірливо від руки чорнилом і великими літерами особою, що прийняла задекларовані товари до перевезення (перевізником), в аркуші з позначенням "4/5" МД на паперовому носії, що супроводжує товари, упродовж часу між тим, як товари залишили митницю відправлення, та тим, як вони прибули в митницю призначення. Усі записи засвідчуються підписом особи, що прийняла товари до перевезення. Зазначена інформація вноситься в електронну копію МД на паперовому носії посадовою особою митного органу, у зоні діяльності якого здійснюються такі операції. При електронному декларуванні відомості, передбачені пунктами 4, 5 розділу II цього Порядку, які заповнюються в аркуші з позначенням "4/5" МД на паперовому носії під час перевезення, вносяться посадовою особою митного органу лише до Єдиної автоматизованої інформаційної системи митних органів України (далі - ЄАІС Держмитслужби). Внесення змін до відомостей, зазначених у МД при декларуванні, при цьому не здійснюється.

    3.4. При заповненні граф МД посилання на раніше заповнені графи не дозволяється.

    3.5. Необхідність заповнення певної графи МД Декларантом визначається згідно з правилами заповнення граф, наведеними в розділі II цього Порядку, виходячи з напрямку переміщення, обраного митного режиму, наявності чи відсутності опису цієї графи у відповідній главі розділу II цього Порядку та наявності застережень у тексті опису цієї графи. Графа не має заповнюватись Декларантом, якщо умови переміщення товарів відповідають зазначеним в описі цієї графи застереженням або глава розділу II цього Порядку, що відповідає напрямку переміщення товарів, не містить опису цієї графи.

    3.6. Відомості, заявлені в МД на паперовому носії, засвідчуються підписом особи, яка склала МД:

    у графі 54 ЄАД;

    у будь-якому вільному місці (за винятком граф, що заповнюються посадовими особами митних органів) додаткових аркушів;

    у правому нижньому куті в спеціально виділеній графі доповнення.

    3.7. Викладені в цьому Порядку правила декларування товарів, що переміщуються через митний кордон України громадянами, поширюються на випадки декларування товарів, що переміщуються (пересилаються) через митний кордон України громадянами для особистих, сімейних та інших потреб, не пов'язаних з провадженням підприємницької діяльності, та відповідно до Митного кодексу України та Положення про митні декларації, затвердженого постановою Кабінету Міністрів України від 21 травня 2012 року N 450 (далі - Положення про митні декларації), декларуються з поданням МД, передбаченої законодавством України для підприємств.

    3.8. Викладені в цьому Порядку правила декларування консолідованих вантажів при переміщенні їх через митні склади та вільні митні зони комерційного типу поширюються лише на консолідовані вантажі, що переміщуються утримувачем відповідного митного складу або вільної митної зони комерційного типу.

    3.9. Викладені в цьому Порядку правила декларування комплектних об'єктів поширюються на товари, що переміщуються через митний кордон України в розібраному чи незібраному стані декількома партіями протягом певного періоду, оскільки за виробничими чи транспортними умовами їх перевезення одним транспортним засобом неможливе, та митний контроль і виконання митних формальностей, при здійсненні митного оформлення яких здійснюються у встановленому порядку.

    3.10. Правила заповнення граф додаткових аркушів відповідають правилам заповнення відповідних граф ЄАД, якщо для окремих граф додаткових аркушів цим Порядком не передбачено інше.

    3.11. У невикористаних підрозділах графи 33 "Код товару" додаткових аркушів проставляється запис "XXXXXXXXXX" (перші вісім знаків - у першому підрозділі, дев'ятий і десятий - у другому).

    3.12. Митним органам не допускається встановлювати порядок заповнення граф МД і визначати особливості заповнення граф МД, відмінні від визначених цим Порядком, а також висувати до Декларантів вимоги щодо внесення до МД інформації, не передбаченої цим Порядком.

    3.13. При ввезенні товарів на митну територію України правила заповнення граф МД, передбачені для наявності міжнародного перевезення, застосовуються, якщо міжнародне перевезення здійснювалось перед поміщенням товарів у заявлений у МД митний режим, у тому числі:

    у МД, за якою товари вперше поміщуються в митний режим на території України;

    при зміні митного режиму товарів, увезених на митну територію України в митному режимі транзиту;

    у додатковій декларації на товари, оформлені за тимчасовою, попередньою або періодичною МД.

    3.14. Визнання недійсною МД на паперовому носії здійснюється шляхом перекреслення посадовою особою митного органу аркушів "1/6", "2/7" та "3/8" МД на паперовому носії та відбитків особистої номерної печатки на ній та проставлення передбачених цим Порядком відміток у графі D/J МД. Визнання недійсною електронної МД здійснюється шляхом внесення до неї відповідних відміток.

    3.15. При заповненні попередньої МД, яка містить усю необхідну для випуску товарів інформацію, МД, заповненої у звичайному порядку, додаткової декларації до таких декларацій вносяться всі передбачені цим Порядком відомості, необхідні для застосування відповідного митного режиму.

    Під час заповнення попередньої МД, що містить відомості, необхідні для ввезення товарів, транспортних засобів комерційного призначення на митну територію України та забезпечення доставки їх до митного органу призначення (далі - попередня МД для ввезення), періодичної МД, тимчасової МД до таких декларацій вносяться наявні у Декларанта відомості, необхідні для застосування відповідного типу декларації.

    4. Порядок унесення відомостей та оформлення доповнення:

    4.1. Якщо в полі будь-якої графи МД на паперовому носії не вистачає місця для внесення обов'язкових відомостей або для проставлення посадовою особою митного органу службових відміток (унесення відомостей), відомості зазначаються у доповненні, що є невід'ємною частиною МД. При цьому у відповідній графі МД після внесених відомостей вчиняється запис: "Див. доп.".

    4.2. Усі доповнення мають бути пронумеровані. У правому верхньому куті в спеціально виділеній графі кожного аркуша доповнення зазначається:

"Доповнення N _____________________________________________________________________________________
(зазначається порядковий номер комплекту доповнення)
до МД N __________________________________________________________________________________________
(посадовою особою митного органу зазначається реєстраційний номер МД, наведений у графі А)".

    4.3. Якщо в доповнення виносяться відомості з граф, що стосуються всіх товарів, які декларуються в цій МД, інформація з кожної такої графи має бути розміщена окремо одна від одної після номера відповідної графи.

    4.4. У разі винесення в доповнення інформації з граф, що стосуються певного товару, зазначається порядковий номер цього товару у вигляді напису: "Товар N ___". Нижче, з посиланням на відповідну графу із зазначенням її номера, зазначаються відомості, що вносяться в цю графу.

    4.5. У разі відсутності місця для внесення відомостей у доповнення використовується новий комплект аркушів доповнення. Вільне місце аркушів доповнення перекреслюється особою, яка склала МД, по всій ширині аркуша та вниз по діагоналі позначкою "Z".

    4.6. Якщо доповнення складено посадовою особою митного органу, кожен його аркуш підписується цією посадовою особою з проставленням у нижній частині кожного аркуша біля позначки "Печатка:" особистої номерної печатки посадової особи митного органу. У такому разі використовуються бланки доповнення, виготовлені за допомогою комп'ютера.

    4.7. У разі складення доповнення посадовою особою митного органу в лівому нижньому куті нижньої частини графи E/J "КОНТРОЛЬ МИТНИЦЕЮ ВІДПРАВЛЕННЯ/ЕКСПОРТУ/ПРИЗНАЧЕННЯ" аркуша ЄАД з позначенням "1/6", у лівому нижньому куті зворотного боку аркушів з позначенням "2/7", "3/8", "4/5" ЄАД посадовою особою митного органу, яка склала доповнення, учиняється напис "Складено H доповнень", де H - кількість складених такою особою комплектів аркушів доповнення, який засвідчується її підписом та відбитком особистої номерної печатки.

    4.8. На всіх аркушах доповнення, що входять до складу МД, проставляється відбиток штампа "Під митним контролем" (далі - штамп ПМК) під час прийняття МД до оформлення та особистої номерної печатки під час завершення оформлення. Допускається обведення посадовою особою митного органу записів, унесених до доповнення особою, яка склала МД, таким чином, щоб їх було неможливо доповнити.

    4.9. Електронна копія МД має обов'язково містити відомості, наведені в доповненні. При цьому запис "Див. доп." в електронну копію не вноситься.

    4.10. Аркуші доповнення розподіляються в порядку, встановленому пунктом 5 цього розділу. При розподілі аркуш ЄАД і долучений до нього аркуш доповнення повинні мати на правому краї поля однакового кольору (крім випадків застосування бланків ЄАД, додаткових аркушів, доповнення і специфікації, виготовлених за допомогою комп'ютера).

    4.11. У випадках, передбачених законодавством, допускається подання відомостей, що не зазначались у МД при декларуванні у зв'язку з відсутністю інформації, шляхом подання Декларантом підрозділу митного оформлення митного органу, яким оформлено МД, Реєстру номерів транспортних засобів та товарно-транспортних документів (додаток 2 до Положення про митні декларації, далі - Реєстр).

    Реєстр подається на паперовому носії разом з електронною копією або як електронний документ не пізніше ніж через дві доби з дати прийняття товарів до перевезення.

    Реєстр у формі електронного документа передається Декларантом у складі електронного повідомлення, засвідченого з використанням електронного підпису чи печатки, що базуються на кваліфікованому сертифікаті відкритого ключа.

    Відповідна електронна копія невідкладно вноситься посадовою особою митного органу оформлення МД до ЄАІС Держмитслужби.

    Після прийняття Реєстру у формі електронного документа програмно-інформаційними комплексами ЄАІС Держмитслужби в автоматичному режимі здійснюються:

    внесення Реєстру до програмно-інформаційного комплексу з контролю за переміщенням товарів і постановка його на контроль;

    внесення за всіма указаними в Реєстрі транспортними засобами відомостей про відправлення;

    встановлення визначеного статтею 95 Митного кодексу України строку транзитного перевезення товарів, відправлених за Реєстром.

    У разі необхідності коригування в Реєстрі у формі електронного документа відомостей про транспортний засіб, товарно-транспортний документ або кількість товарів Декларантом у вищезазначеному порядку подається новий (уточнюючий) Реєстр у формі електронного документа з дотриманням таких вимог:

    при заповненні уточнюючого Реєстру проставляється відмітка у полі "уточнюючий";

    відомості про порядковий номер Реєстру та номер МД переносяться з відповідних полів чергового Реєстру, відомості якого необхідно відкоригувати;

    до одного уточнюючого Реєстру можуть бути внесені відомості про коригування лише одного чергового Реєстру;

    в уточнюючому Реєстрі зазначаються номер рядка чергового Реєстру, відомості якого потребують коригування, та відкориговані й ті, що не потребують коригування, відомості відповідного рядка чергового Реєстру;

    до одного чергового Реєстру може бути направлено декілька уточнюючих Реєстрів.

    При цьому в програмно-інформаційному комплексі з контролю за переміщенням товарів рядок чергового Реєстру, відомості якого коригуються, знімається з контролю.

    5. Розподіл аркушів МД на паперовому носії:

    5.1. Після завершення митного оформлення товарів до заявленого митного режиму аркуші МД на паперовому носії розподіляються в такому порядку:

    аркуші з позначенням "1/6" ЄАД, додаткових аркушів і доповнення (у разі наявності) зберігаються разом з комплектом документів, на підставі яких здійснювалося митне оформлення, у підрозділі митного органу, що здійснював митне оформлення;

    аркуші з позначенням "2/7" та "3/8" ЄАД, додаткових аркушів і доповнення (у разі наявності) повертаються Декларанту;

    при поміщенні товарів у митні режими, що передбачають їх вивезення за межі митної території України, аркуші з позначенням "4/5" ЄАД, додаткових аркушів і доповнення (у разі наявності) передаються уповноваженій особі для доставлення разом з товаром у структурний підрозділ митного органу в пункті пропуску через митний кордон України, зокрема для оформлення доручення на навантаження. Після проведення процедури пропуску ці аркуші зберігаються митним органом, що здійснив пропуск товару через митний кордон України. При вивезенні товарів за періодичною або електронною МД аркуші з позначенням "4/5" МД не застосовуються, а номер відповідної МД зазначається в товарно-транспортному документі.

    При оформленні попередньої МД на паперовому носії, яка містить всю необхідну для випуску товарів інформацію, після проставлення у такій попередній МД згідно з правилами заповнення графи D/J глави 4 розділу II цього Порядку відміток, що свідчать про постановку її на контроль в ЄАІС Держмитслужби, Декларанту повертається аркуш з позначенням "2/7" ЄАД, відповідні йому додаткові аркуші і доповнення. У разі прийняття митним органом рішення про випуск відповідно до заявленого митного режиму товарів, транспортних засобів комерційного призначення за такою попередньою МД Декларанту повертаються також аркуш з позначенням "3/8" ЄАД, відповідні йому додаткові аркуші і доповнення з проставленими в них відбитками особистої номерної печатки.

    5.2. Аркуші з позначенням "4/5" ЄАД і додаткові аркуші МД на паперовому носії не використовуються:

    при декларуванні товарів, що ввозяться на митну територію України (за винятком транзиту);

    при декларуванні товарів, що переміщуються стаціонарними засобами транспортування;

    при поданні періодичної МД, додаткової декларації.

    5.3. За бажанням особи, яка подає МД на паперовому носії, допускається оформлення додаткового набору копій аркушів з позначенням "3/8" ЄАД і додаткових аркушів і відповідних їм доповнень. При цьому в нижній частині графи E/J особою, що склала МД, учиняється запис: "Складено додаткові аркуші "3/8" МД", який засвідчується її підписом. Оформлений митним органом додатковий набір копій аркушів повертається Декларанту.

    5.4. За письмовим зверненням осіб, зазначених у графах 2, 8, 9, 14, а також у випадках, передбачених законодавством, митний орган (підрозділ митного органу) засвідчує ксерокопії оформлених аркушів МД на паперовому носії або копії оформлених електронних МД на папері.

    Для засвідчення ксерокопій оформлених аркушів МД на паперовому носії, за якими оформлено транспортні засоби, складові частини, що мають ідентифікаційні номери та підлягають державній реєстрації, письмове звернення не вимагається.

    Копія електронної МД на папері являє собою засвідчене посадовою особою митного органу в порядку, передбаченому цим підпунктом, візуальне подання на папері оформленої митним органом електронної МД, відображеної у форматі *.pdf.

    Засвідчення здійснюється шляхом проставлення посадовою особою митного органу у верхній частині лицьового боку кожного аркуша ксерокопії МД на паперовому носії або роздрукованої на папері копії електронної МД відмітки "Копія. Згідно з оригіналом", особистого підпису, ініціалів і прізвища, дати засвідчення копії та відбитка особистої номерної печатки.

    6. Випадки складання кількох МД на одну партію товарів та однієї МД на кілька партій товару:

    6.1. Товари, що входять до однієї партії, на яку поширюється вимога щодо складання МД, обов'язково декларуються за окремими МД з поданням МД (у передбачених законодавством випадках - іншого документа, що може використовуватись замість МД) на всі товари у складі цієї партії незалежно від їх вартості, за наявності в партії:

    товарів, до яких застосовані або застосовуються різні митні режими (за винятком зворотного вивезення (ввезення) контейнерів, піддонів, упаковок, етикеток, марок акцизного податку та інших подібних товарів, що відповідно до положень Додатка B.3 до Конвенції про тимчасове ввезення переміщуються в рамках торгової операції, водночас власне їх переміщення не є торговою операцією);

    товарів, що переміщуються за різними зовнішньоекономічними договорами (контрактами) та/або на виконання різних посередницьких договорів, укладених між резидентами;

    товарів, визнаних відповідною комісією з питань гуманітарної допомоги гуманітарною допомогою, і товарів, не визнаних гуманітарною допомогою;

    товарів, щодо яких Декларант не володіє точними відомостями про характеристики, необхідні для заповнення МД у звичайному порядку, і які декларуються за тимчасовою МД;

    складових комплектних об'єктів, що належать різним комплектним об'єктам;

    складових комплектного об'єкта та інших товарів.

    6.2. За бажанням Декларанта товари, що ввозяться на митну територію України у складі однієї партії, можуть декларуватись за кількома МД за умови, що фактурна вартість кожної частини партії, отриманої в результаті такого розділення, перевищує суму, еквівалентну 150 євро.

    6.3. За можливості заповнення відповідно до встановленого порядку граф МД, які заповнюються тільки в ЄАД, одна МД на кілька партій товару може за бажанням Декларанта оформлюватись у разі:

    декларування товарів, ввезених на митну територію України від одного відправника на адресу одного одержувача на підставі одного зовнішньоекономічного договору (контракту) або іншого документа, що використовується в міжнародній практиці замість зовнішньоекономічного договору (контракту), що поміщуються у визначений митний режим, одночасно пред'являються митному органу, яким здійснюється їх митне оформлення;

    декларування машин, обладнання, механізмів, установок тощо, які згідно з УКТЗЕД у зібраному стані класифікуються як комплектний чи завершений товар, поміщуються у визначений митний режим, одночасно пред'являються митному органу, яким здійснюється їх митне оформлення, але з урахуванням особливостей транспортування ввозяться на митну територію України розібраними на кількох транспортних засобах (за кількома товарно-транспортними документами);

    декларування припасів, переміщених на транспортний засіб комерційного призначення, експлуатантом якого є нерезидент, за умови дотримання відповідних строків згідно з частиною першою статті 229 Митного кодексу України;

    подання за умови дотримання відповідних строків згідно з частиною сьомою статті 261 Митного кодексу України однієї додаткової декларації до кількох попередніх, спрощених, тимчасових або періодичних МД, оформлених одним митним органом у межах одного зовнішньоекономічного договору й одного митного режиму;

    подання до 15 числа місяця, наступного за місяцем поміщення в митний режим реекспорту продуктів переробки товарів на митній території України, що вивозяться на підставі одного зовнішньоекономічного договору (контракту), МД на експорт українських товарів (крім палива та енергії), що повністю використані під час переробки відповідних іноземних товарів, ввезених на підставі одного дозволу на переробку товарів на митній території України.

    6.4. Одна попередня МД (крім випадку, визначеного абзацом третім підпункту 6.3 цього пункту, та попередньої МД для декларування консолідованих вантажів, що переміщуються через митні склади згідно з частиною третьою статті 124 Митного кодексу України та вільні митні зони комерційного типу) на товари, що переміщуються через митний кордон України автомобільним транспортом, або товари, що переміщуються через митний кордон України морським транспортом та переміщуються до митного органу, яким здійснюється їх митне оформлення, автомобільним транспортом, складається на партію товарів, що переміщується єдиним транспортним засобом.

    Єдиним транспортним засобом вважається автотранспортний засіб (моторний транспортний засіб) разом із причепом (причепами) або напівпричепом (напівпричепами).

II. Заповнення граф митних декларацій

1. Поміщення товарів у митні режими експорту, реекспорту, переробки за межами митної території України, тимчасового вивезення та поміщення українських товарів у митні режими митного складу, вільної митної зони, безмитної торгівлі

Графа 1 "ДЕКЛАРАЦІЯ"

    У першому підрозділі зазначається 2-значний літерний код напрямку переміщення товарів згідно з класифікатором типів декларацій.

    У другому та третьому підрозділах зазначаються коди митного режиму та типу декларації згідно з класифікаторами митних режимів і типів декларацій відповідно.

Графа 2 "Вантажовідправник/Експортер"

    Якщо описом цієї графи не передбачено інше, у графі зазначаються відомості про відправника.

    Якщо оформлення товарно-транспортного документа здійснюється після оформлення МД, а також якщо з урахуванням особливостей умов поставки товарів відповідно до правил Інкотермс 2022 року (далі - Інкотермс) відправником у транспортному документі зазначений нерезидент, у графі зазначаються відомості про відправника відповідно до зовнішньоекономічного договору (контракту) або іншого документа, що використовується в міжнародній практиці замість договору (контракту), а за відсутності зазначених відомостей у такому договорі або іншому документі - про особу, вказану в графі 9 МД.

    (абзац другий правил заповнення графи 2 глави 1 розділу II із доповненнями, внесеними згідно з наказу Міністерства фінансів України від 14.10.2022 р. N 328)

    При декларуванні товарів та/або транспортних засобів для їх неодноразового переміщення через митний кордон України за однією МД зазначаються відомості про особу, якій надано дозвіл на таке переміщення.

    При вивезенні (пересиланні) товарів громадянами зазначаються відомості про відправника (при пересиланні) або громадянина, який безпосередньо вивозить ці товари за межі митної території України.

    При декларуванні товарів у митний режим вільної митної зони зазначаються відомості про особу, яка поміщує товари в митний режим вільної митної зони.

    У разі переміщення експрес-перевізником з центральної (регіональної) сортувальної станції міжнародного експрес-відправлення в митному режимі реекспорту у графі зазначаються згідно з додатком до цього Порядку відомості про експрес-перевізника та адреса відповідної центральної (регіональної) сортувальної станції відправлення.

    При зміні митного режиму товарів, вивезених за межі митної території України, зазначаються відомості про особу, вказану в графі 9 МД.

    Відомості про осіб наводяться в графі згідно з додатком до цього Порядку.

    У додаткових аркушах МД графа не заповнюється.

Графа 3 "Форми"

    У першому підрозділі графи зазначається порядковий номер комплекту, у другому - загальна кількість комплектів ЄАД і додаткових аркушів.

    Наприклад, якщо використовуються ЄАД та два комплекти додаткових аркушів, в ЄАД зазначається "1/3", у першому комплекті додаткових аркушів - "2/3", у другому комплекті додаткових аркушів - "3/3".

Графа 4 "Відвантажувальні специфікації"

    При поданні МД на паперовому носії у графі зазначається загальна кількість долучених до МД комплектів доповнень, складених Декларантом.

    В інших випадках графа не заповнюється.

Графа 5 "Товари"

    Зазначається загальна кількість задекларованих у МД товарів. Кількість товарів має відповідати кількості граф 31 МД, що заповнюються.

Графа 6 "Всього паковань"

    Графа заповнюється, якщо здійснюється міжнародне перевезення.

    Зазначається загальна кількість вантажних місць задекларованих у МД товарів відповідно до товаросупровідних документів, пакувальних аркушів.

    Якщо при переміщенні товарів навалом можливо виокремити вантажні місця (переміщення товарів у тюках, кіпах, в'язанках тощо), зазначається кількість вантажних місць.

    Графа не заповнюється:

    якщо товари переміщуються через митний кордон насипом, наливом або навалом і в товаросупровідних документах, пакувальних аркушах не визначено кількість вантажних місць (крім випадків переміщення товарів навалом у разі можливості виокремлення вантажних місць);

    при переміщенні товарів стаціонарними засобами транспортування;

    у періодичній МД, додатковій декларації;

    у тимчасовій МД на товари, відомості про кількісні характеристики яких можуть бути встановлені після навантаження товарів на транспортний засіб.

Графа 7 "Референтний номер"

    За бажанням Декларанта зазначається наданий ним порядковий номер МД.

Графа 8 "Вантажоодержувач"

    Якщо описом цієї графи не передбачено інше, у графі зазначаються відомості про одержувача.

    Якщо відповідно до умов зовнішньоекономічного договору (контракту) або іншого документа, що використовується в міжнародній практиці замість договору (контракту), нерезидент - сторона зовнішньоекономічного договору (контракту) або іншого документа, що використовується в міжнародній практиці замість договору (контракту), не є одержувачем, у графі зазначаються відомості про одержувача і вчиняється запис: "Див. доп.", а в доповненні наводяться відомості про нерезидента - сторону зовнішньоекономічного договору (контракту) або іншого документа, що використовується в міжнародній практиці замість договору (контракту).

    Якщо оформлення товарно-транспортного документа здійснюється після оформлення МД, відомості про одержувача зазначаються відповідно до умов зовнішньоекономічного договору (контракту) або іншого документа, що використовується в міжнародній практиці замість договору (контракту). За відсутності при цьому у зовнішньоекономічному договорі (контракті) або іншому документі, що використовується в міжнародній практиці замість договору (контракту), відомостей про одержувача, у графі зазначаються відомості тільки про нерезидента, що уклав такий договір або інший документ.

    При поміщенні товарів у митний режим безмитної торгівлі, митного складу, вільної митної зони у графі зазначаються відомості про утримувача магазину безмитної торгівлі, митного складу, вільної митної зони. Якщо у митний режим вільної митної зони або митного складу поміщуються товари, що переміщуються за зовнішньоекономічним договором (контрактом) або іншим документом, що використовується в міжнародній практиці замість договору (контракту), у графі додатково вчиняється запис: "Див. доп.", а в доповненні наводяться відомості про нерезидента - сторону зовнішньоекономічного договору (контракту) або іншого документа, що використовується в міжнародній практиці замість договору (контракту).

    При декларуванні припасів, переміщених на транспортний засіб комерційного призначення, експлуатантом якого є нерезидент, у графі наводяться відомості про експлуатанта транспортного засобу.

    При декларуванні товарів та/або транспортних засобів для їх неодноразового переміщення через митний кордон України за однією МД зазначаються відомості про особу, якій надано дозвіл на таке переміщення.

    При зміні митного режиму товарів, вивезених за межі митної території України, у графі зазначаються відомості про нерезидента - сторону зовнішньоекономічного договору (контракту) або іншого документа, що використовується в міжнародній практиці замість договору (контракту).

    Відомості про осіб наводяться в графі згідно з додатком до цього Порядку. Для нерезидентів найменування юридичної особи та її місцезнаходження чи прізвище, ім'я фізичної особи та її місце проживання зазначаються відповідно до зовнішньоекономічного договору (контракту) або іншого документа, що використовується в міжнародній практиці замість договору (контракту), або в разі відсутності таких даних у зазначених документах - відповідно до товарно-транспортного документа.

    У додаткових аркушах графа не заповнюється.

Графа 9 "Особа, відповідальна за фінансове врегулювання"

    Якщо описом цієї графи не передбачено інше, у графі зазначаються відомості про резидента, який уклав зовнішньоекономічний договір (контракт) або інший документ, що використовується в міжнародній практиці замість договору (контракту).

    При декларуванні товарів, що переміщуються за зовнішньоекономічним договором (контрактом) та пов'язаним з ним договором комісії, укладеним між резидентами, у графі зазначаються відомості про комісіонера, який уклав зовнішньоекономічний договір (контракт), і вчиняється запис: "Див. доп.", а в доповненні наводяться відомості про комітента.

    При декларуванні товарів, що переміщуються за зовнішньоекономічним договором (контрактом) та пов'язаним з ним договором доручення (агентським договором), укладеним між резидентами, у графі зазначаються відомості про довірителя (суб'єкта, якого представляє агент).

    При декларуванні товарів у митний режим безмитної торгівлі у графі зазначаються відомості про особу, яка поставляє товари утримувачу магазину безмитної торгівлі. При декларуванні товарів у митні режими митного складу, вільної митної зони зазначаються відомості про особу, яка поміщує товари в митний режим, а якщо товари переміщуються за зовнішньоекономічним договором (контрактом) або іншим документом, що використовується в міжнародній практиці замість договору (контракту), - про резидента - сторону зовнішньоекономічного договору (контракту) або іншого документа, що використовується в міжнародній практиці замість договору (контракту).

    В інших випадках (зокрема якщо відповідно до законодавства України нерезидент має право розпоряджатись товарами на митній території України) зазначаються відомості про відповідну особу, яка згідно з вимогами законодавства України вчиняє від свого імені юридично значущі дії щодо товарів, транспортних засобів комерційного призначення.

    Особи (крім громадян та осіб, що поставляють товари утримувачу магазину безмитної торгівлі), відомості про яких зазначаються в цій графі, мають перебувати на обліку в митних органах.

    Відомості про осіб наводяться в графі згідно з додатком до цього Порядку.

Графа 11 "Країна, що торгує / Країна виробництва"

    У графі зазначається літерний код альфа-2 відповідно до Переліку кодів країн світу для статистичних цілей, затвердженого наказом Державної служби статистики України від 08 січня 2020 року N 32, (далі - Перелік кодів країн світу) країни місцезнаходження особи, відомості про яку зазначені в графі 8 МД, а якщо в графі 8 зазначені відомості про двох осіб (у графі та в доповненні до МД з посиланням на графу 8), - про особу, відомості про яку наведені в доповненні до МД, з посиланням на графу 8.

    (абзац перший правил заповнення графи 11 глави 1 розділу II із доповненнями, внесеними згідно з наказу Міністерства фінансів України від 14.10.2022 р. N 328)

    Графа не заповнюється:

    при декларуванні товарів, що переміщуються через митний кордон України громадянами;

    при декларуванні товарів та/або транспортних засобів для їх неодноразового переміщення через митний кордон України за однією МД.

Графа 12 "Відомості про вартість"

    Графа заповнюється у разі нарахування вивізного мита, необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі зазначається у валюті України сума наведених у графах 45 ЄАД і додаткових аркушів митних вартостей задекларованих товарів.

    Графа не заповнюється у спрощеній МД.

Графа 14 "Декларант/представник"

    У графі згідно з додатком до цього Порядку наводяться відомості про:

    декларанта, якщо товари декларуються декларантом;

    уповноважену особу, якщо товари декларуються особою, уповноваженою на це декларантом.

    Якщо товари, що переміщуються через митний кордон України іншою особою, декларуються митним брокером, додатково зазначаються серія й номер дозволу на провадження митної брокерської діяльності та дата його видачі.

Графа 17 "Країна призначення"

    При поміщенні товарів у митний режим вільної митної зони, безмитної торгівлі, митного складу у графі зазначається "Україна".

    В інших випадках графа заповнюється, якщо здійснюється міжнародне перевезення.

    У графі відповідно до Переліку кодів країн світу наводиться українською мовою коротка назва країни призначення або останньої відомої на час подання МД країни призначення. У разі відсутності на момент подання періодичної МД інформації про країну призначення, в графі зазначається коротка назва відповідно до Переліку кодів країн світу торговельної країни.

    Графа не заповнюється при декларуванні товарів та/або транспортних засобів для їх неодноразового переміщення через митний кордон України за однією МД.

Графа 17а "Країна призначення Код"

    У графі зазначається літерний код альфа-2 відповідно до Переліку кодів країн світу країни, назва якої зазначена в графі 17.

Графа 18 "Ідентифікація та країна реєстрації транспортного засобу під час відправлення/прибуття"

    Графа заповнюється, якщо здійснюється переміщення митною територією України.

    У графі зазначаються відомості про транспортний засіб (транспортні засоби), на якому (яких) безпосередньо перебувають товари при пред'явленні митниці відправлення.

    У лівому підрозділі графи зазначаються ідентифікаційні відомості про транспортний засіб. Залежно від виду транспорту в графі мають зазначатися такі ідентифікаційні відомості:

    морський та річковий транспорт - назва судна;

    повітряний транспорт - номер і дата рейсу;

    автомобільний транспорт - реєстраційний номер автомобіля та в разі наявності - причепа (напівпричепа);

    залізничний транспорт - номери залізничних вагонів або платформ.

    У правому підрозділі проставляється літерний код альфа-2 відповідно до Переліку кодів країн світу країни реєстрації транспортного засобу або транспортного засобу, що приводить до руху або перевозить розміщені на ньому інші транспортні засоби, якщо перевезення товарів здійснюється комбінацією з декількох транспортних засобів.

    При перевезенні товарів автомобільним транспортом, якщо автомобіль та причіп (напівпричіп) мають різні країни реєстрації, зазначаються коди країн реєстрації автомобіля та причепа (напівпричепа).

    При перевезенні товарів залізничним транспортом код країни реєстрації не зазначається.

    Графа не заповнюється:

    при поміщенні товарів у митні режими безмитної торгівлі, митного складу, вільної митної зони;

    при переміщенні товарів у міжнародних поштових і експрес-відправленнях, ручній поклажі, супроводжуваному, несупроводжуваному багажі, вантажобагажі, стаціонарними засобами транспортування;

    якщо МД заповнюється на моторний транспортний засіб як на товар і він перетинає митний кордон України своїм ходом;

    при переміщенні товарів залізничним транспортом у разі відсутності інформації про номери залізничних вагонів або платформ;

    у періодичній, спрощеній МД, додатковій декларації на товари, переміщені через митний кордон України за періодичною, спрощеною МД;

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів;

    при декларуванні товарів безпосередньо в пункті пропуску через митний кордон України, через який вивозяться товари.

Графа 19 "Контейнер"

    Графа заповнюється, якщо здійснюється міжнародне перевезення.

    У графі зазначається інформація щодо способу вивезення товарів.

    Проставляються:

    "1", якщо товари прямують у контейнері;

    "0", якщо товари прямують не в контейнері або в разі відсутності відомостей про спосіб перевезення товарів.

    Графа не заповнюється:

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів;

    в періодичній МД.

Графа 20 "Умови поставки"

    Графа заповнюється при декларуванні товарів, що переміщуються за договорами (контрактами) купівлі-продажу (крім випадків декларування товарів, що переміщуються в межах зазначених договорів на безоплатній основі, та переміщення товарів громадянами), та здійсненні товарообмінних (бартерних) операцій у галузі зовнішньоекономічної діяльності.

    У першому підрозділі графи наводиться скорочене літерне найменування умов поставки згідно з класифікатором умов поставки.

    Якщо зовнішньоекономічним договором (контрактом) передбачено інші умови поставки, ніж ті, що визначені цим класифікатором, зазначається скорочене літерне найменування умов поставки, найбільш наближених до умов, передбачених у договорі (контракті).

    У другому підрозділі графи зазначається літерний код альфа-2 відповідно до Переліку кодів країн світу країни, на території якої міститься географічний пункт доставки товарів, через пропуск - назва цього географічного пункту.

    При декларуванні товарів, що переміщуються стаціонарними засобами транспортування, у другому підрозділі графи зазначається місце передання товарів відповідно до положень зовнішньоекономічного договору (контракту).

    Графа не заповнюється у спрощеній МД.

Графа 21 "Ідентифікація та країна реєстрації активного транспортного засобу при перетині кордону"

    Графа заповнюється, якщо здійснюється міжнародне перевезення.

    У графі зазначаються відомості про транспортний засіб (транспортні засоби), на якому (яких) здійснюватиметься перетин митного кордону при вивезенні товарів за межі митної території України. При використанні комбінації з декількох транспортних засобів зазначаються відомості про активний транспортний засіб.

    У лівому підрозділі графи зазначаються ідентифікаційні відомості про транспортний засіб. Залежно від виду транспортного засобу в графі мають зазначатися такі ідентифікаційні відомості:

    морський та річковий транспорт - назва судна;

    повітряний транспорт - номер і дата рейсу;

    автомобільний транспорт - реєстраційний номер автомобіля та (у разі наявності) причепа (напівпричепа);

    залізничний транспорт - номери залізничних вагонів або платформ.

    У правому підрозділі проставляється літерний код альфа-2 відповідно до Переліку кодів країн світу країни реєстрації транспортного засобу або активного транспортного засобу, якщо перевезення товарів здійснюється комбінацією з декількох транспортних засобів.

    При перевезенні товарів автомобільним транспортом, якщо автомобіль та причіп (напівпричіп) мають різні країни реєстрації, зазначаються коди країн реєстрації автомобіля та причепа (напівпричепа).

    При перевезенні товарів залізничним транспортом країна реєстрації не зазначається.

    Графа не заповнюється:

    при переміщенні товарів у міжнародних поштових і експрес-відправленнях, ручній поклажі, супроводжуваному, несупроводжуваному багажі, вантажобагажі, стаціонарними засобами транспортування;

    якщо МД заповнюється на моторний транспортний засіб як на товар і він перетинає митний кордон України своїм ходом;

    у періодичній, спрощеній МД, а також за бажанням Декларанта у додатковій декларації на товари, переміщені через митний кордон України за періодичною МД залізничним транспортом;

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів;

    при вивезенні товарів за межі митної території України залізничним транспортом у разі відсутності інформації про номери залізничних вагонів або платформ;

    у разі відсутності в Декларанта на момент подання декларації відомостей про активний транспортний засіб, на якому товари будуть вивезені за межі митної території України.

    При переміщенні за періодичною МД товарів залізничним або автомобільним транспортом, а також якщо при декларуванні товарів, що переміщуються залізничним транспортом, у зв'язку з відсутністю інформації відомості про номери залізничних вагонів або платформ, якими відправлені товари, не зазначались у МД, відповідні відомості подаються Декларантом підрозділу митного оформлення митного органу, яким оформлено МД, у формі Реєстру згідно з підпунктом 4.11 пункту 4 розділу I цього Порядку.

Графа 22 "Валюта і загальна сума за рахунком"

    У лівому підрозділі наводиться відповідно до класифікації валют літерний код валюти, у якій складено рахунки-фактури (інвойси) або інші документи, що визначають вартість товару.

    Якщо розрахунки за товар не передбачаються, в лівому підрозділі графи наводиться літерний код валюти, зазначеної в рахунку-проформі або іншому документі, який визначає вартість товару.

    При здійсненні товарообмінних (бартерних) операцій у галузі зовнішньоекономічної діяльності в лівому підрозділі графи зазначається літерний код згідно з класифікацією валют валюти оцінки товарів, яка відповідно до Класифікатора іноземних валют та банківських металів, затвердженого постановою Правління Національного банку України від 04 лютого 1998 року N 34 (у редакції постанови Правління Національного банку України від 19 квітня 2016 року N 269) (далі - Класифікатор іноземних валют), віднесена до вільно конвертованої валюти.

    (абзац третій правил заповнення графи 22 глави 1 розділу II із змінами, внесеними згідно з наказу Міністерства фінансів України від 14.10.2022 р. N 328)

    У правому підрозділі графи зазначається сума наведених у графах 42 ЄАД і додаткових аркушів МД фактурних вартостей задекларованих товарів у валюті, код якої зазначений у лівому підрозділі графи.

    Якщо у фактурну вартість товарів включені також понесені продавцем витрати на транспортування, навантаження, страхування тощо, які визначені в рахунку в іншій валюті, ніж та, в якій визначена вартість товару, їх значення перераховується у валюту, зазначену в лівому підрозділі графи, за курсом відповідно до курсів гривні до цих іноземних валют, установлених Національним банком України на дату подання декларації до оформлення.

    Графа не заповнюється при зворотному вивезенні тимчасово ввезених громадянами товарів.

Графа 23 "Обмінний курс"

    У графі зазначається офіційний курс гривні до іноземної валюти, зазначеної в лівому підрозділі графи 22 МД, установлений Національним банком України на дату подання декларації до оформлення.

    У додатковій декларації до тимчасової МД зазначається офіційний курс гривні до іноземної валюти, зазначеної в лівому підрозділі графи 22 МД, установлений Національним банком України на дату подання до оформлення тимчасової МД.

    Якщо в лівому підрозділі графи 22 МД зазначено код валюти України, в графі проставляється "1".

    Графа не заповнюється у спрощеній МД.

Графа 24 "Характер угоди"

    У лівому підрозділі графи зазначається код характеру договору (контракту) згідно з класифікатором характерів угод.

    Якщо характеру договору (контракту) не визначено класифікатором характерів угод, у лівому підрозділі графи проставляється код згідно з класифікатором характерів угод, що відповідає позиції "Інше".

    У правому підрозділі графи зазначається літерний код валюти розрахунку відповідно до класифікації валют. Якщо розрахунків у грошовій формі не передбачається, валюта розрахунку не внесена до класифікації валют або невідома, проставляється код "000".

    Графа не заповнюється:

    при декларуванні товарів у митний режим безмитної торгівлі;

    у періодичній, спрощеній МД;

    при декларуванні товарів, що переміщуються через митний кордон України громадянами.

Графа 25 "Вид транспорту на кордоні"

    Графа заповнюється, якщо здійснюється міжнародне перевезення.

    У лівому підрозділі графи проставляється код згідно з класифікатором видів транспорту виду транспорту транспортного (транспортних) засобу (засобів), на якому (яких) здійснюватиметься перетин митного кордону при вивезенні товарів за межі митної території України, або відповідної комбінації транспортних засобів.

    Якщо на момент подання періодичної МД Декларант не володіє відомостями щодо способу вивезення товарів, а саме, чи прямуватиме товар у контейнері, у графі зазначається код відповідного виду транспорту без урахування наявності контейнера.

    Графа не заповнюється:

    при декларуванні товарів, що переміщуються через митний кордон України громадянами;

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів.

Графа 26 "Вид транспорту всередині країни"

    Графа заповнюється, якщо здійснюється переміщення митною територією України.

    У лівому підрозділі графи проставляється код згідно з класифікатором видів транспорту виду транспорту транспортного (транспортних) засобу (засобів), на якому (яких) безпосередньо перебувають товари при пред'явленні митниці відправлення, або відповідної комбінації транспортних засобів.

    Якщо на момент подання періодичної МД Декларант не володіє відомостями щодо способу вивезення товарів, а саме, чи прямуватиме товар у контейнері, у графі зазначається код відповідного виду транспорту без урахування наявності контейнера.

    Графа не заповнюється:

    при поміщенні товарів у митні режими безмитної торгівлі, митного складу, вільної митної зони;

    при декларуванні товарів у пункті пропуску через державний кордон України, через який вивозяться товари;

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів;

    при декларуванні товарів, що переміщуються через митний кордон України громадянами.

Графа 27 "Місце завантаження/вивантаження"

    При переміщенні товарів у міжнародних поштових та експрес-відправленнях у графі зазначаються найменування митниці та код згідно з Класифікатором Державної митної служби України, її територіальних органів та їх структурних підрозділів, затвердженим наказом Міністерства фінансів України від 26 листопада 2019 року N 495 (у редакції наказу Міністерства фінансів України від 30 грудня 2020 року N 831), (далі - Класифікатор митних органів), структурного підрозділу митного органу, у зоні діяльності якого розташовано місце міжнародного поштового обміну (центральна сортувальна станція).

    (абзац перший правил заповнення графи 27 глави 1 розділу II із змінами, внесеними згідно з наказу Міністерства фінансів України від 14.10.2022 р. N 328)

    Якщо передбачається розміщення товарів, що вивозяться за межі митної території України, на митному складі або у вільній митній зоні комерційного типу (зокрема з метою консолідації вантажів), без поміщення до відповідного митного режиму, або перевантаження товарів чи заміна активного транспортного засобу в зоні митного контролю, у графі зазначаються найменування та код згідно з Класифікатором митних органів, у зоні діяльності якого розташовано таке місце перевантаження.

    Графа не заповнюється в спрощеній МД.

Графа 28 "Фінансові та банківські дані"

    У графі наводяться відповідно до умов зовнішньоекономічного договору (контракту) окремими рядками відомості про банк, що здійснює валютний нагляд за дотриманням граничних строків розрахунків за операціями з експорту та імпорту товарів особи, зазначеної у графі 9 МД, які передбачають розрахунки у грошовій формі, що здійснюються через цей банк:

    код згідно з ЄДРПОУ банку;

    код (МФО) банку;

    (правила заповнення графи 28 глави 1 розділу ІІ доповнено новим абзацом третім згідно наказу Міністерства фінансів України від 14.10.2022 р. N 328, у зв'язку з цим абзаци третій - десятий вважати відповідно абзацами четвертим - одинадцятим)

    найменування банку.

    Графа не заповнюється:

    при здійсненні товарообмінних (бартерних) операцій, гуманітарної, технічної допомоги;

    при переміщенні товарів за операціями в межах митних режимів переробки на митній території України та переробки за межами митної території України відповідно до угоди (без передання права власності виконавцю);

    при переміщенні товарів за односторонніми правочинами;

    при поміщенні товарів у митний режим безмитної торгівлі;

    у періодичній, спрощеній МД;

    при декларуванні товарів, що переміщуються через митний кордон України громадянами.

Графа 29 "Митниця виїзду/в'їзду"

    Графа заповнюється, якщо здійснюється міжнародне перевезення.

    У графі зазначаються згідно з Класифікатором митних органів найменування митниці і код пункту пропуску, через який вивозяться товари.

    При декларуванні відповідно до митного режиму реекспорту товарів, що переміщено на митну територію України трубопровідним транспортом із застосуванням заходів забезпечення сплати митних платежів, зазначається код згідно з визначеним Держмитслужбою розподілом місць митного контролю товарів та митниць, на які покладається фактичний контроль, місця митного контролю, через яке вивозяться товари.

    Графа не заповнюється:

    при зворотному вивезенні тимчасово ввезених громадянами товарів;

    при переміщенні товарів у міжнародних поштових та експрес-відправленнях, стаціонарними засобами транспортування без застосування заходів забезпечення сплати митних платежів.

Графа 30 "Місце розташування товарів"

    Графа заповнюється, якщо здійснюється переміщення митною територією України.

    У графі зазначаються відомості про зону митного контролю, в якій знаходяться задекларовані товари. У періодичній МД зазначаються відомості про зону митного контролю, до якої доставлятимуться товари з метою пред'явлення їх митному органу.

    Графа не заповнюється:

    при переміщенні товарів стаціонарними засобами транспортування;

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів;

    у додатковій декларації.

Графа 31 "Паковання та опис товарів - Марковання та номери - Номер контейнера (номери контейнерів) - Кількість і вид"

    В окремих графах 31 МД зазначаються відомості про:

    товари, обсяги яких визначені в різних ліцензіях або інших документах (що встановлюють кількість товарів), виданих державними органами відповідно до законодавчих актів для митного оформлення цих товарів;

    товари, обсяги яких відображено в різних позиціях відповідної ліцензії або документа у разі, якщо ліцензію або документ видано на декілька товарів, у тому числі з однаковим кодом згідно з УКТЗЕД;

    товари, обсяги яких відображено в різних дозволах на переробку товарів за межами митної території України;

    природний газ, ввезений на митну територію України трубопровідним транспортом для зберігання в газосховищах за різними МД, при вивезенні за її межі після такого зберігання;

    складові комплектних об'єктів, зазначені в різних позиціях контрольного списку;

    товари, переміщені стаціонарними засобами транспортування за різними актами приймання-передавання;

    товари з однаковим кодом згідно з УКТЗЕД, які мають різні країну походження, ознаки та характеристики, що впливають на застосування ставок вивізного мита;

    товари, які входять до партії, що відповідно до статті 267 Митного кодексу України декларується для вільного обігу на митній території України за одним класифікаційним кодом згідно з УКТЗЕД в межах товарної позиції, та до яких застосовуються передбачені законом заходи нетарифного регулювання зовнішньоекономічної діяльності;

    товари, які декларувались за різними тимчасовими, спрощеними чи періодичними МД, оформленими одним митним органом в межах одного зовнішньоекономічного договору й одного митного режиму, на які згідно з частиною п'ятою статті 261 Митного кодексу України подається одна додаткова декларація.

    Кожен вид відомостей, позначених арабськими цифрами, починається з нового рядка із зазначенням порядкового номера.

    Під номером 1 зазначаються найменування та звичайний торговельний опис, що дає змогу ідентифікувати та класифікувати товар (фізичні характеристики товару в обсязі, достатньому для однозначного віднесення його до коду згідно з УКТЗЕД та застосування ставок податків, у кількості знаків, визначеній правилами заповнення графи 33 МД для відповідного митного режиму та особливостей переміщення): наприклад, комплектність або завершеність (зібраний/незібраний), кількісний та якісний склад (матеріал, речовина, суміш, сполука тощо), основні властивості товару (призначення, розмір, розфасування, пакування тощо).

    Не допускається перенесення в графу непідтвердженого опису класифікаційних групувань УКТЗЕД, що відповідають коду товару.

    В окремих випадках зазначення відомостей під номером 1 здійснюється з такими особливостями:

    у спрощеній МД наводяться найменування товарів та звичайний торговельний опис, що дає змогу ідентифікувати та класифікувати товар;

    якщо код задекларованих товарів згідно з УКТЗЕД збігається з кодом товару, що підлягає експортному контролю, але товари за своїм описом або характеристиками не відповідають товару, щодо якого цей контроль застосовується, опис товарів має однозначно підтверджувати таку невідповідність;

    при переміщенні через митний кордон України товарів як носіїв результатів виконаних робіт у графі зазначаються відомості про такі носії, а також про інформацію, що на них розміщена;

    при декларуванні складових комплектного об'єкта вчиняється запис: "Складова комплектного об'єкта", зазначаються найменування комплектного об'єкта, складова якого декларується, та найменування складової комплектного об'єкта, що дає змогу ідентифікувати її з відомостями контрольного списку;

    при декларуванні товарів у митний режим тимчасового вивезення та реекспорту зазначаються ідентифікаційні ознаки товарів.

    Якщо у графі 33 МД код товару згідно з УКТЗЕД зазначається на рівні десяти знаків, в окремих полях електронної МД або у разі використання МД на паперовому носії - електронної копії МД на паперовому носії без зазначення у паперовому примірнику зазначаються за формою "електронного інвойсу" в розрізі кожного найменування товару відомості, необхідні для ідентифікації товарів, що є в наявності:

    найменування товару (згідно з рахунком або іншим документом, що визначає вартість товару);

    артикул (марка, модель, сорт, тип, тощо);

    найменування торговельної марки (за наявності у товаросупровідних та комерційних документах) (зазначається повністю без будь-яких скорочень; якщо оригінальне написання найменування торговельної марки виконується мовою, в якій використовується латинський алфавіт, в графі таке найменування зазначається латинськими літерами);

    виробник (за наявності у товаросупровідних та комерційних документах);

    літерний код альфа-2 країни виробництва товару (за бажанням Декларанта);

    кількість (в одиницях виміру згідно з рахунком або іншим документом, що визначає вартість товару);

    код одиниці виміру за рахунком або іншим документом, що визначає вартість товару, згідно з класифікатором одиниць вимірювання та обліку, що використовуються у процесі оформлення МД;

    ціна за одиницю товару (у валюті, в якій складено рахунок або інший документ, який визначає вартість товару);

    вартість задекларованої кількості одиниць (у валюті, в якій складено рахунок або інший документ, який визначає вартість товару);

    для товарів, щодо яких законодавством визначена інформація, необхідна для ідентифікації та/або класифікації таких товарів, - передбачена відповідними актами законодавства інформація про товар, у тому числі у вигляді кодів.

    При цьому у разі використання МД на паперовому носії в паперовому примірнику МД зазначається: "Див. "електронний інвойс".

    Якщо Декларант не володіє інформацією про характеристику товару, передбачену формою "електронного інвойсу" (крім необхідної для ідентифікації та/або класифікації товарів інформації, передбаченої законодавством), або володіє інформацією про відсутність у товару відповідної характеристики (наприклад, торговельної марки), у відповідному полі "електронного інвойсу" зазначається "нема даних". Якщо торговельна марка відсутня у класифікаторі торговельних марок, зазначається "Інша".

    Під номером 2, якщо заповнюється графа 6 МД, зазначаються відомості про кількість вантажних місць та код відповідно до класифікатора видів упаковок, найбільш наближений до характеристик упаковки вантажного місця. Якщо графа 6 МД не заповнюється, номер 2 та відомості під цим номером не зазначаються.

    Під номером 3, якщо в графі 19 МД зазначено "1", зазначаються відомості про контейнери в такому порядку: спочатку проставляється загальна кількість контейнерів, далі, через знак "/", зазначаються відомості про кожен контейнер: номер контейнера, через знак "/" - код типу контейнера згідно з класифікатором типів контейнерів, через знак "/" - цифровий код стану заповнення контейнера.

    Якщо тип контейнера не визначено класифікатором типів контейнерів, проставляється код згідно з цим класифікатором, що відповідає позиції "Невідомий тип контейнера".

    Застосовуються такі коди стану заповнення контейнера:

    "1", якщо, крім товару, відомості про який наведено в цій графі 31, у контейнері не переміщуються інші товари;

    "2", якщо, крім товару, відомості про який наведено в цій графі 31, у контейнері переміщуються інші товари, задекларовані в цій МД, та не переміщуються товари, що не декларуються в цій МД;

    "3", якщо, крім товару, відомості про який наведено в цій графі 31, у контейнері переміщуються інші товари, задекларовані в цій МД, а також товари, що не декларуються в цій МД;

    "4", якщо, крім товару, відомості про який наведено в цій графі 31, у контейнері не переміщуються інші товари, задекларовані в цій МД, та переміщуються інші товари, що не декларуються в цій МД.

    Відомості про кожен контейнер розділяються пропуском або зазначаються з нового рядка.

    Якщо в графі 19 МД зазначено "0", під номером 3 проставляється "0". Якщо графа 19 МД не заповнюється, номер 3 та відомості під цим номером не зазначаються.

    Під номером 4 зазначаються:

    у періодичній МД - чотиризначне число, що складається з порядкового номера місяця й останніх двох цифр року (або два таких числа через знак "-", якщо дні початку та закінчення періоду переміщення належать до різних календарних місяців) періоду дії періодичної МД;

    у додатковій декларації на товари, переміщені через митний кордон України за періодичною МД, - чотиризначне число, що складається з порядкового номера місяця, за який подається додаткова декларація, й останніх двох цифр року;

    у МД відповідно до митного режиму тимчасового вивезення - шестизначне число, що складається з числа, порядкового номера місяця й останніх двох цифр року кінцевої дати заявленого Декларантом строку перебування товарів у цьому режимі.

    В інших випадках номер 4 та відомості під цим номером не зазначаються.

Графа 32 "Товар N "

    У графі проставляється порядковий номер товару, що декларується в графі 31 МД.

Графа 33 "Код товару"

    Якщо не передбачено інше, в першому підрозділі графи зазначаються перші 8 знаків коду товару згідно з УКТЗЕД. У другому підрозділі графи зазначаються дев'ятий та десятий знаки коду товару згідно з УКТЗЕД.

    При декларуванні складових комплектного об'єкта, щодо якого митним органом відповідно до встановленого порядку оформлено рішення про визначення коду комплектного об'єкта згідно з УКТЗЕД, зазначається код згідно з УКТЗЕД комплектного об'єкта.

    При переміщенні через митний кордон товару як носія результатів виконаних робіт зазначається код згідно з УКТЗЕД такого носія.

    У тимчасовій МД, якщо Декларант не володіє точними відомостями про код товару згідно з УКТЗЕД, у графі зазначається код згідно з УКТЗЕД товарної підкатегорії, для якої передбачена найбільша ставка вивізного мита, з тих кодів, у яких може класифікуватись товар.

    При декларуванні товарів у передбачених Митним кодексом України випадках за одним класифікаційним кодом згідно з УКТЗЕД, якому відповідає найбільша ставка мита, у графі зазначається код згідно з УКТЗЕД товарної підкатегорії, для якої передбачена найбільша ставка вивізного мита, з тих кодів, у яких можуть класифікуватись товари.

    Код товару згідно з УКТЗЕД може зазначатися на вибір Декларанта на рівні перших чотирьох знаків у періодичній МД, якщо товарна позиція згідно з УКТЗЕД, в якій класифікується товар, не включає товарів, на які встановлено вивізне мито, та зазначення коду товару в такій кількості знаків дозволяє перевірити дотримання вимог законодавства щодо заходів нетарифного регулювання.

    Код товару згідно з УКТЗЕД може зазначатися на вибір Декларанта на рівні перших шести знаків у таких випадках:

    у спрощеній МД;

    при декларуванні гуманітарної допомоги;

    при декларуванні товарів у митний режим тимчасового вивезення з умовним повним звільненням від оподаткування та без застосування заходів забезпечення сплати митних платежів відповідно до розділу Х Митного кодексу України;

    при реекспорті товарів після їх тимчасового ввезення на митну територію України з умовним повним звільненням від оподаткування та без застосування заходів забезпечення сплати митних платежів відповідно до розділу Х Митного кодексу України;

    при декларуванні припасів, що постачаються на транспортний засіб комерційного призначення, експлуатантом якого є нерезидент;

    при поміщенні товарів у митні режими митного складу, вільної митної зони.

    У п'ятому підрозділі графи проставляється:

    "0", якщо товар не підлягає експортному контролю;

    "1", якщо товар внесений до списків товарів військового призначення чи подвійного використання, міжнародні передачі яких підлягають державному експортному контролю, та вивезення такого товару за межі митної території України потребує дозволу або висновку Держекспортконтролю;

    "3", якщо товар не внесений до списків товарів військового призначення чи подвійного використання, міжнародні передачі яких підлягають державному експортному контролю, але відповідно до статті 10 Закону України "Про державний контроль за міжнародними передачами товарів військового призначення та подвійного використання" вивезення такого товару за межі митної території України потребує дозволу або висновку Держекспортконтролю.

    П'ятий підрозділ не заповнюється у МД відповідно до митного режиму експорту на українські товари (крім палива та енергії), що повністю використані під час переробки іноземних товарів.

Графа 34 "Код країни походження"

    У лівому підрозділі "а" графи зазначається відповідно до Переліку кодів країн світу літерний код альфа-2 країни походження товару, описаного в графі 31 МД і класифікованого згідно з УКТЗЕД у графі 33 МД.

    Якщо представлені документи не вказують на конкретну країну походження товару, а містять інформацію про походження товару з країн Європейського Співтовариства, в графі зазначається "EU".

    Якщо документи вказують на країни походження товарів, які належать до Європейського Співтовариства, але законодавством не передбачена необхідність визначення конкретної країни походження товару, допускається зазначення коду "EU".

    Якщо країна походження - невідома, в графі зазначається "00".

Графа 35 "Маса брутто (кг)"

    У графі зазначається вага брутто (у кілограмах) товару, описаного в графі 31 МД, згідно з товаросупровідними документами. Якщо у відомостях про вагу брутто, що містяться в товаросупровідних документах, є розбіжності, відомості зазначаються згідно з одним з таких документів на вибір Декларанта або визначені за результатами зважування.

    Графа не заповнюється:

    при декларуванні товарів, що переміщуються стаціонарними засобами транспортування;

    у тимчасовій МД на товари, відомості про кількісні характеристики яких можуть бути встановлені після навантаження товарів на транспортний засіб, періодичній МД;

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів.

Графа 36 "Преференція"

    Графа заповнюється при декларуванні товарів, на які встановлено вивізне мито.

    У графі зазначається відповідно до класифікатора звільнень від сплати вивізного мита тризначний цифровий код пільги в обкладенні товару вивізним митом, передбаченої законодавством щодо товару, описаного в графі 31 МД і класифікованого в графі 33 МД. При відсутності відповідних пільг у графі проставляється "000".

Графа 37 "ПРОЦЕДУРА"

    У графі проставляється код процедури переміщення товарів відповідно до заявленого митного режиму.

    У першому підрозділі графи проставляється чотиризначний код, перші дві цифри якого - код митного режиму відповідно до класифікатора митних режимів, наступні дві - код попереднього митного режиму згідно з класифікатором митних режимів. Якщо попередній митний режим - відсутній, третьою та четвертою цифрами коду проставляється "00".

    При реекспорті продуктів переробки, отриманих у результаті переробки на митній території України еквівалентних українських товарів до ввезення на митну територію України іноземних товарів для переробки, третьою та четвертою цифрами коду проставляється "00".

    Якщо до поміщення в митний режим переробки за межами митної території України українських товарів у митний режим імпорту оформлено продукти переробки, одержані з іноземних еквівалентних товарів, третьою та четвертою цифрами коду проставляється код митного режиму імпорту продуктів переробки, одержаних з іноземних еквівалентних товарів.

    У другому підрозділі графи проставляється чотиризначний код, перші два знаки якого - літерний код особливості переміщення товарів, наступні два знаки - цифровий код додаткової особливості переміщення товарів згідно з класифікатором особливостей переміщення товарів через митний кордон України.

    Якщо при переміщенні товарів особливості та/або додаткові особливості переміщення відсутні або не визначені класифікатором особливостей переміщення товарів через митний кордон України, в другому підрозділі графи проставляються коди особливості та/або додаткової особливості переміщення товарів згідно з класифікатором особливостей переміщення товарів через митний кордон України, що відповідають позиціям "Інше".

Графа 38 "Маса нетто (кг)"

    У графі зазначається в кілограмах вага товару, описаного в графі 31 МД, без будь-якої упаковки (якщо описом цієї графи не передбачено інше) згідно з товаросупровідними документами. Якщо у відомостях про вагу нетто, що містяться в товаросупровідних документах, є розбіжності, відомості зазначаються згідно з одним з таких документів на вибір Декларанта або визначені за результатами зважування.

    Для товару, що переміщується в первинній тарі (упаковці), що невіддільна від товару до його споживання без шкоди його споживчим властивостям, якщо маркуванням товару чи документами, необхідними для здійснення його митного контролю та митного оформлення, не визначено вагу товару без будь-якої упаковки, зазначається вага товару з урахуванням ваги такої первинної тари (упаковки).

    У періодичній МД зазначається в кілограмах вага товару, на яку оформлено періодичну МД.

    У тимчасовій МД на товари, відомості про кількісні характеристики яких можуть бути встановлені після навантаження товарів на транспортний засіб, зазначається орієнтовна вага товарів відповідно до товаросупровідних, товарно-транспортних документів.

    Графа не заповнюється у спрощеній МД та при переміщенні електроенергії.

Графа 39 "Квота"

    Графа заповнюється при декларуванні товарів, щодо яких установлені кількісні обмеження.

    У графі зазначається в одиницях виміру, в яких установлено обсяг квоти, залишок товару за встановленою квотою згідно з одержаною ліцензією. Задекларована партія товару не враховується при визначенні залишку товару за квотою.

    В інших випадках графа не заповнюється.

Графа 40 "Загальна декларація / попередній документ"

    Графа заповнюється, якщо поданню МД передувало оформлення тимчасової, попередньої, періодичної, спрощеної МД, МД, за якою ці товари поміщувалися в останній митний режим, що передує заявленому, або іншого документа, який при оформленні товару в митний режим, що передує заявленому, використовувався замість МД.

    У графі зазначаються відомості про відповідні попередні документи у формі коду з трьох складових, розділених знаком "/":

    код документа відповідно до класифікатора документів, сертифікатів, дозволів та додаткової інформації (далі - Класифікатор документів);

    номер документа;

    номер товару у відповідному документі (за наявності в такому документі нумерації товарів).

    При реекспорті продуктів переробки, утворених унаслідок переробки товарів у митному режимі переробки на митній території України, у наведеному вище порядку зазначаються відомості про МД, згідно з якою (якими) у митний режим переробки на митній території України поміщувались товари, використані для отримання цих продуктів переробки.

    При реекспорті продуктів переробки, отриманих у результаті переробки на митній території України еквівалентних українських товарів, до поміщення в митний режим переробки відповідних іноземних товарів відомості про МД відповідно до митного режиму переробки на митній території України не зазначаються.

    У разі поміщення в митний режим переробки за межами митної території України українських товарів після імпорту продуктів переробки, одержаних з іноземних еквівалентних товарів, у вищенаведеному порядку зазначаються відомості про МД відповідно до митного режиму імпорту на продукти переробки, одержані з еквівалентних іноземних товарів.

Графа 41 "Додаткові одиниці"

    Якщо для зазначеного в графі 33 МД коду товарної підкатегорії УКТЗЕД передбачено додаткову одиницю виміру, в графі зазначаються код цієї одиниці виміру відповідно до класифікатора одиниць вимірювання та обліку, що використовуються у процесі оформлення МД, через знак "/" - кількість товару в цій одиниці виміру.

    У разі декларування складових комплектного об'єкта передбачені правилами заповнення цієї графи відомості вносяться до графи при декларуванні останньої партії складових комплектного об'єкта.

    У періодичній МД зазначаються відомості про кількість товару, на яку оформлено періодичну МД.

    У тимчасовій МД на товари, відомості про кількісні характеристики яких можуть бути встановлені після навантаження товарів на транспортний засіб, зазначається орієнтовна кількість товарів відповідно до товаросупровідних, товарно-транспортних документів.

    Графа не заповнюється:

    у спрощеній МД;

    якщо для товару, заявленого в графі 31 МД, УКТЗЕД не передбачено додаткової одиниці виміру або в графі 33 МД зазначається код товару на рівні менше 10 знаків за УКТЗЕД;

    при декларуванні складових комплектного об'єкта, крім останньої партії.

Графа 42 "Ціна товару"

    У графі з точністю до чотирьох знаків у дробовій частині наводиться фактурна вартість товару у валюті, в якій складені рахунки або інші документи, що визначають вартість товару.

    У разі переміщення через митний кордон товарів як носіїв результатів виконаних робіт у графі зазначається вартість таких носіїв без урахування вартості інформації, що на них розміщена.

    Графа не заповнюється при зворотному вивезенні тимчасово ввезених громадянами товарів.

Графа 44 "Додаткова інформація / Оформлені документи / сертифікати та авторизації"

    У графі зазначаються відомості про необхідні для здійснення митного контролю та митного оформлення товарів, транспортних засобів комерційного призначення документи:

    рахунок або інший документ, що визначає вартість товару;

    визначені пунктами 7 - 9 частини восьмої статті 257 Митного кодексу України;

    визначені пунктами 1 - 11 частини третьої статті 335 Митного кодексу України;

    рішення щодо зобов'язуючої інформації відповідно до статті 23 Митного кодексу України;

    документи про походження товару відповідно до частини другої статті 43 Митного кодексу України.

    Відомості щодо кожного документа зазначаються з нового рядка за такою схемою: код документа згідно з Класифікатором документів, через пробіл - номер документа, дата та (за наявності даних) кінцевий термін його дії.

    Якщо документ відсутній у відповідному розділі Класифікатора документів, у декларації зазначається код некласифікованого документа відповідного розділу.

    Якщо документу відповідає код некласифікованого документа, перед номером документа зазначається його скорочена назва, яка має дозволяти ідентифікувати документ.

    У разі використання при декларуванні додаткових аркушів реквізити документів, які стосуються всіх товарів, що декларуються в цій МД, наводяться в цій графі тільки в основному аркуші МД і в додаткових аркушах цієї МД не дублюються. При цьому після коду кожного документа, який стосується всіх задекларованих товарів, проставляється символ "*".

    При внесенні до графи відомостей про документи, які відповідно до Митного кодексу України не подаються митному органу одночасно з МД та зберігаються Декларантом, перед кодом документа проставляється символ "d".

    При внесенні до графи відомостей про документ, який надавався митному органу в попередніх випадках митного оформлення товарів із застосуванням МД, перед кодом такого документа проставляється символ "m".

    При поданні МД на товари, митне оформлення яких за раніше поданою до оформлення МД не було завершено з наданням відмови в прийнятті МД або митному оформленні, в графі зазначаються відомості про відповідну картку відмови.

    У разі подання МД із застосуванням спрощень, у тому числі наданих авторизованим економічним операторам, зазначаються відомості про авторизації на застосування таких спрощень.

    Відомості про декларації митної вартості, дозволи на право здійснення митної брокерської діяльності, документ, що підтверджує повноваження на декларування агента з митного оформлення, який склав МД, та його паспортні документи, а також документи, відомості про які наведено в графі 40 МД, до графи не вносяться. У додатковій декларації на товари, що переміщувались за періодичною МД залізничним транспортом, за бажанням Декларанта відомості про залізничні накладні не зазначаються.

    Якщо при вивезенні товарів за межі митної території України залізничним транспортом до подання МД для оформлення номер залізничної накладної - невідомий, відомості про такий документ до графи не вносяться.

    У періодичній МД зазначаються відомості тільки про такі документи щодо дотримання вимог законодавства з питань застосування заходів нетарифного регулювання, які свідчать про дотримання лише таких із вищезазначених вимог, що згідно із законодавством мають бути дотримані до моменту завантаження товару на транспортний засіб. Відомості про товарно-транспортні документи при цьому в графі не зазначаються.

    При вивезенні за межі митної території України за періодичною МД товарів залізничним або автомобільним транспортом, а також якщо при відправленні товарів залізничним транспортом відомості про номер залізничного вагона або платформи, яким (якою) відправлено товари, та відповідні залізничні накладні не зазначались у МД у зв'язку з відсутністю інформації, такі відомості (зокрема, про товарно-транспортний документ, за яким (якими) відправлено товари) подаються Декларантом підрозділу митного оформлення митного органу, яким оформлено МД, у формі Реєстру згідно з підпунктом 4.11 пункту 4 розділу I цього Порядку. Якщо не зазначались тільки номери накладних, інформація не подається.

    У тимчасовій МД зазначаються відомості тільки про документи, що можуть бути представлені Декларантом на момент подання МД, при цьому обов'язково зазначаються відомості про документи, які підтверджують дотримання вимог законодавства щодо заходів нетарифного регулювання.

    У МД відповідно до митного режиму експорту на українські товари (крім палива та енергії), що повністю використані під час переробки іноземних товарів, зазначаються номери МД, оформлених відповідно до митного режиму реекспорту на відповідні продукти переробки товарів на митній території України.

    У разі переміщення експрес-перевізником з центральної (регіональної) сортувальної станції міжнародного експрес-відправлення в митному режимі реекспорту у графі зазначаються відомості про номерний товаросупровідний документ, який є договором на перевезення кожного окремого міжнародного експрес-відправлення, і рахунок або інший документ, що визначає вартість товару.

    У графі також зазначаються у вигляді кодів відповідно до Класифікатора документів відомості, що підтверджують дотримання встановлених законодавством заборон та обмежень щодо переміщення товарів через митний кордон України, та інші передбачені частиною восьмою статті 257 Митного кодексу України відомості, необхідні для дотримання будь-яких особливих правил.

Графа 45 "Коригування"

    Графа заповнюється у разі нарахування вивізного мита, необхідності застосування заходів забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі зазначається у валюті України митна вартість товару.

    Графа не заповнюється у спрощеній МД.

Графа 46 "Статистична вартість"

    У графі зазначається у валюті України поділене на 1000 й округлене до п'яти знаків у дробовій частині:

    значення митної вартості товару, наведене в графі 45 МД, якщо графа 45 МД заповнюється;

    значення фактурної вартості товару, наведене в графі 42 МД, перераховане у валюту України за курсом, указаним у графі 23 МД, в інших випадках.

    Графа не заповнюється:

    при декларуванні товарів за періодичною, спрощеною, тимчасовою МД;

    при декларуванні товарів у митний режим митного складу, вільної митної зони;

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів;

    при зворотному вивезенні товарів, тимчасово ввезених громадянами.

Графа 47 "Розрахунок податків"

    Графа заповнюється у разі нарахування вивізного мита, сплати ввізного мита на матеріали іншого походження, які були поміщені у митний режим переробки на митній території України, під час видачі сертифікатів з перевезення (походження) товару EUR.1 або оформлення декларацій інвойсів (походження) при реекспорті продуктів переробки у встановлених законодавством випадках, сплати плати за виконання митних формальностей поза місцем розташування митних органів або поза робочим часом, установленим для митних органів (далі - плата), необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі наводяться відомості про нарахування митних платежів. Відомості про нарахування плати наводяться тільки в ЄАД.

    У полі "Вид" зазначається код виду платежу відповідно до класифікатора видів надходжень бюджету, що контролюються митними органами.

    У полі "База оподаткування" зазначаються:

    при нарахуванні плати - кількість годин роботи посадової особи митного органу, витрачених на виконання митних формальностей поза місцем розташування митного органу або поза робочим часом, установленим для митного органу, незалежно від кількості оформлених МД;

    при нарахуванні вивізного мита:

    за адвалорною ставкою - митна вартість товару, зазначена в графі 45 МД;

    за специфічною ставкою - кількість товару у відповідних одиницях вимірювання та обліку.

    У полі "Ставка" зазначаються:

    при нарахуванні плати - установлений законодавством розмір ставки плати;

    при нарахуванні вивізного мита - установлений законодавством розмір ставки вивізного мита.

    У разі декларування товарів відповідно до статті 267 Митного кодексу України, до яких застосовуються специфічні ставки вивізного мита з різними одиницями виміру, найбільша специфічна ставка вивізного мита визначається для кожного такого товару з партії шляхом перерахунку їх в адвалорні ставки вивізного мита.

    Адвалорний еквівалент специфічної ставки вивізного мита перераховується як відсоток розрахованої суми специфічного мита для кожного з таких товарів від їх митної вартості.

    Мито нараховується за найбільшою адвалорною ставкою, яка відповідає класифікаційному коду у межах однієї товарної позиції згідно з УКТЗЕД, перерахованою зі специфічних ставок мита. Базою оподаткування митом для таких товарів є їх сумарна митна вартість.

    У разі декларування товарів відповідно до статті 267 Митного кодексу України, до яких застосовуються як адвалорні, так і специфічні ставки мита, найбільша специфічна ставка для кожного такого товару з партії перераховується в адвалорну. Мито нараховується за найбільшою адвалорною ставкою, яка відповідає класифікаційному коду у межах однієї товарної позиції згідно з УКТЗЕД, після перерахунку специфічних ставок мита в адвалорні.

    У полі "Сума" зазначається нарахована сума вивізного мита чи плати. Розмір плати визначається залежно від кількості зазначених у полі "База оподаткування" годин з урахуванням установленого законодавством розміру плати за одну годину.

    У полі "СО" зазначається код способу розрахунку відповідно до класифікатора способів розрахунку.

    Відомості щодо нарахування плати можуть зазначатись у графі посадовою особою митного органу (при електронному декларуванні - в електронній МД, а у МД на паперовому носії - від руки з подальшим унесенням цих відомостей до електронної копії МД). У МД на паперовому носії такий запис візується підписом особи, яка склала МД.

    У додатковій декларації, поданню якої передувало оформлення тимчасової МД зі сплатою митних платежів або МД, заповненої у звичайному порядку, у визначених Митним кодексом України випадках, у разі якщо додатково надані відомості стали підставою для перерахунку вивізного мита, відображення сум вивізного мита здійснюється окремими рядками, а саме:

    вивізне мито, нараховане за тимчасовою МД або МД, заповненою у звичайному порядку;

    вивізне мито, нараховане за додатковою декларацією;

    різниця між сумами вивізного мита, нарахованими за тимчасовою МД або МД, заповненою у звичайному порядку, та додатковою декларацією, що підлягає сплаті або поверненню.

    При цьому відомості про розрахунки, необхідні для обчислення суми вивізного мита, що підлягає сплаті (поверненню), зазначаються в окремих полях електронної МД або електронної копії МД без наведення в паперовому примірнику, а в графі наводяться відомості про нарахування митних платежів, що підлягають сплаті (поверненню) за цією МД.

    При застосуванні механізму заборони повернення та звільнення від сплати ввізного мита під час видачі сертифікатів з перевезення (походження) товару EUR.1 або оформлення декларацій інвойсів (походження) при реекспорті продуктів переробки зазначаються відомості про сплату ввізного мита за матеріали іншого походження, які було поміщено у митний режим переробки на митній території України.

    Графа не заповнюється у спрощеній МД.

    У додаткових аркушах права нижня частина графи 47 не заповнюється.

Графа B "ПОДРОБИЦІ РОЗРАХУНКІВ"

    Графа заповнюється, якщо сплачуються вивізне мито та/або плата або здійснюється забезпечення сплати митних платежів відповідно до розділу Х Митного кодексу України.

    У графі зазначаються:

    код виду платежу відповідно до класифікатора видів надходжень бюджету, що контролюються митними органами;

    загальна сума платежу за цим кодом, що включає в себе суми відповідного платежу за ЄАД і кожним додатковим аркушем МД, що підлягає перерахуванню до державного бюджету, або на яку надано забезпечення сплати митних платежів;

    для осіб - резидентів, узятих на облік відповідно до статті 455 Митного кодексу України, - код згідно з ЄДРПОУ платника - юридичної особи (відокремленого підрозділу юридичної особи резидента або нерезидента, який має власний код згідно з ЄДРПОУ), або реєстраційний номер облікової картки платника податків - фізичної особи, або серія (за наявності) та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків відповідно до закону); для осіб, на яких не поширюються положення статті 455 Митного кодексу України щодо взяття на облік, - реквізити платіжного документа (номер, дата сплати);

    у разі надання забезпечення сплати митних платежів гарантом зазначаються код за ЄДРПОУ гаранта та номер (номери) відповідних гарантійних документів (можуть зазначатись у графі посадовою особою митного органу при електронному декларуванні - в електронній МД, а у МД на паперовому носії - від руки з подальшим унесенням цих відомостей до електронної копії МД).

    Якщо за відсутності на відповідних рахунках митного органу коштів Декларанта в сумі, необхідній для сплати нарахованого мита та/або плати у повному обсязі, сплата такого платежу здійснюється частково за рахунок коштів уповноваженої особи, відповідний рядок МД на паперовому носії перекреслюється; при цьому особою, яка склала МД, від руки окремими рядками зазначаються відкориговані відомості про сплату мита або плати, які засвідчуються печаткою уповноваженої особи. Зазначені відомості заносяться посадовою особою митного органу до електронної копії МД.

    Якщо відомості про нарахування плати в графі 47 МД зазначаються посадовою особою митного органу, до графи B МД відомості про цю плату також заносяться посадовою особою митного органу.

Графа 49 "Ідентифікаційні дані складу"

    Графа заповнюється при поміщенні товарів у митний режим магазину безмитної торгівлі, митного складу, вільної митної зони комерційного або сервісного типу, а також якщо товари, що поміщуються в обраний митний режим, зберігатимуться на складі митного органу або на митному складі.

    У графі зазначаються відомості про відповідний склад, вільну митну зону або магазин безмитної торгівлі за такою схемою:

    А/Б,

    де А - код типу складу (вільної митної зони, магазину безмитної торгівлі), а саме:

    1 - митний склад;

    5 - магазин безмитної торгівлі;

    6 - склад митного органу;

    7 - вільна митна зона;

    Б - відомості про склад, вільну митну зону або магазин безмитної торгівлі:

    номер, за яким особу включено до реєстру осіб, яким надано дозвіл на відкриття та експлуатацію митного складу, вільної митної зони або магазину безмитної торгівлі;

    дев'ятизначний код згідно з Класифікатором митних органів підрозділу митного органу, на який покладено обов'язок щодо здійснення контролю за відповідним складом митного органу.

Графа 50 "Принципал"

    Графа заповнюється, якщо здійснюється переміщення митною територією України.

    У графі згідно з додатком до цього Порядку зазначаються відомості про перевізника товарів, задекларованих у МД, номер його телефону в міжнародному форматі (з урахуванням коду країни та населеного пункту або мережі оператора мобільного зв'язку) та відомості про фізичну особу, що приймає задекларовані товари до перевезення: прізвище, власне ім'я, серія та номер паспорта (для громадян нерезидентів: прізвище, ім'я та по батькові (за наявності), громадянство, реквізити паспортного документа або документа, що його замінює).

    При відправленні товарів автомобільним транспортом із застосуванням книжки МДП додатково зазначається індивідуальний ідентифікаційний номер держателя книжки МДП, який відповідно до норм Митної конвенції про міжнародне перевезення вантажів із застосуванням книжки МДП 1975 року (далі - Конвенція МДП) присвоюється держателю гарантійним об'єднанням країни реєстрації та вказується у графі 3 титульної сторінки обкладинки книжки МДП та графі 4 відривних аркушів.

    При переміщенні товарів залізничним транспортом, у несупроводжуваному багажі, вантажобагажі, міжнародних поштових та експрес-відправленнях, стаціонарними засобами транспортування зазначаються відомості про перевізника товарів, а відомості про фізичну особу, яка приймає задекларовані товари до перевезення, не зазначаються.

    При переміщенні товарів громадянами, у ручній поклажі, супроводжуваному, несупроводжуваному багажі зазначаються відомості про фізичну особу, яка приймає задекларовані товари до перевезення.

    Графа не заповнюється:

    у періодичній МД, додатковій декларації;

    у МД відповідно до митного режиму експорту на українські товари (крім палива та енергії), що повністю використані під час переробки іноземних товарів;

    при декларуванні товарів у митні режими безмитної торгівлі, митного складу, вільної митної зони.

Графа 52 "Гарантія не дійсна для"

    Графа заповнюється у разі необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У лівому підрозділі графи зазначається розмір гарантійної суми, що не підлягає поверненню (підлягає сплаті) у разі невиконання зобов'язання, забезпеченого гарантією.

    У спрощеній МД лівий підрозділ графи не заповнюється.

    У правому підрозділі графи проставляється цифровий код згідно з класифікатором способів забезпечення сплати митних платежів заходу забезпечення сплати митних платежів, обраного Декларантом, або звільнення від гарантії.

Графа 54 "Місце і дата:"

    У графі зазначаються згідно з пунктом 3 додатка до цього Порядку дані про місцезнаходження особи, відомості про яку зазначені в графі 14 МД, та фізичну особу, яка безпосередньо склала МД: прізвище, ініціали, реєстраційний номер облікової картки платника податків або серія та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та офіційно повідомили про це відповідний орган державної податкової служби і мають відповідну відмітку в паспорті) та особистий підпис.

    У графі також зазначаються у міжнародному форматі (з урахуванням коду країни та населеного пункту або мережі оператора мобільного зв'язку) номер телефону особи, яка склала МД, та електронна адреса, що використовується для передавання електронних МД та інших електронних документів митним органам і отримання від митних органів зворотної інформації.

2. Поміщення товарів у митні режими імпорту, реімпорту, переробки на митній території України, тимчасового ввезення, знищення або руйнування, відмови на користь держави та поміщення іноземних товарів у митні режими митного складу, вільної митної зони, безмитної торгівлі

Графа 1 "ДЕКЛАРАЦІЯ"

    У першому підрозділі зазначається 2-значний літерний код напрямку переміщення товарів згідно з класифікатором типів декларацій.

    У другому та третьому підрозділах зазначаються коди митного режиму та типу декларації згідно з класифікаторами митних режимів і типів декларацій відповідно.

    У попередній МД для ввезення, періодичній МД другий підрозділ не заповнюється.

Графа 2 "Вантажовідправник/Експортер"

    Якщо описом цієї графи не передбачено інше, у графі зазначаються відомості про відправника.

    Якщо переміщення товарів здійснювалось послідовно за декількома товарно-транспортними документами, в графі зазначаються відомості про особу, яка є відправником згідно з першим із зазначених документів.

    Якщо відповідно до умов зовнішньоекономічного договору (контракту) або іншого документа, що використовується в міжнародній практиці замість договору (контракту), нерезидент - сторона зовнішньоекономічного договору (контракту) не є відправником, у графі зазначаються відомості про відправника і вчиняється запис: "Див. доп.", а в доповненні наводяться відомості про нерезидента - сторону зовнішньоекономічного договору (контракту) або іншого документа, що використовується в міжнародній практиці замість договору (контракту).

    У періодичній, попередній МД для ввезення, а також якщо з урахуванням особливостей умов поставки товарів відповідно до правил Інкотермс відправником у транспортному документі вказаний резидент, відомості про відправника зазначаються відповідно до умов зовнішньоекономічного договору (контракту) або іншого документа, що використовується в міжнародній практиці замість договору (контракту). За відсутності в зазначених випадках у зовнішньоекономічному договорі (контракті) або іншому документі, що використовується в міжнародній практиці замість договору (контракту), відомостей про відправника у графі зазначаються відомості тільки про нерезидента, що уклав такий договір або інший документ.

    При декларуванні гуманітарної допомоги зазначаються відомості про донора гуманітарної допомоги. Якщо донор гуманітарної допомоги доручає підприємству-виробнику або іншій юридичній чи фізичній особі відправити за його дорученням вантаж на митну територію України, в графі зазначаються відомості про відправника і вчиняється запис: "Див. доп.", а в доповненні наводяться відомості про донора гуманітарної допомоги.

    При декларуванні консолідованого вантажу, якщо в товарно-транспортному документі на перевезення відправником указаний іноземний експедитор, у графу вносяться відомості про такого експедитора.

    При декларуванні продукції морського промислу, видобутої (виловленої, виробленої) українськими або орендованими (зафрахтованими) українськими підприємствами і організаціями суднами, які ведуть морський промисел, поверненні товарів, які тимчасово вивозилися для забезпечення діяльності суден, що ведуть морський промисел, експлуатантом яких є резидент, у графі зазначаються відомості про такого експлуатанта, а також назви суден, на яких проводилося видобування (виловлення, вироблення) продукції морського промислу.

    При декларуванні товарів та/або транспортних засобів для завершення неодноразового переміщення через митний кордон України за однією МД у графі зазначаються відомості про особу, якій надано дозвіл на таке переміщення.

    Відомості про осіб наводяться в графі згідно з додатком до цього Порядку. Для нерезидентів найменування юридичної особи та її місцезнаходження чи прізвище, ім'я фізичної особи та її місце проживання зазначаються відповідно до зовнішньоекономічного договору (контракту) або іншого документа, що використовується в міжнародній практиці замість договору (контракту), а в разі відсутності таких даних у зазначених документах - відповідно до товарно-транспортного документа на перевезення.

    При декларуванні товарів, що переміщуються через митний кордон України громадянами, графа не заповнюється.

    У додаткових аркушах МД графа не заповнюється.

Графа 3 "Форми"

    У першому підрозділі графи зазначається порядковий номер комплекту, у другому - загальна кількість комплектів ЄАД і додаткових аркушів.

    Наприклад, якщо використовуються ЄАД та два комплекти додаткових аркушів, в ЄАД зазначається "1/3", у першому комплекті додаткових аркушів - "2/3", у другому комплекті додаткових аркушів - "3/3".

Графа 4 "Відвантажувальні специфікації"

    При поданні МД на паперовому носії у графі зазначається загальна кількість долучених до МД комплектів доповнень, складених Декларантом.

    В інших випадках графа не заповнюється.

Графа 5 "Товари"

    Зазначається загальна кількість задекларованих у МД товарів. Кількість товарів має відповідати кількості граф 31 МД, що заповнюються.

Графа 6 "Всього паковань"

    Графа заповнюється, якщо здійснюється міжнародне перевезення.

    Зазначається загальна кількість вантажних місць задекларованих у МД товарів відповідно до товаросупровідних документів, пакувальних аркушів.

    Якщо при переміщенні товарів навалом можливо виокремити вантажні місця (переміщення товарів у тюках, кіпах, в'язанках тощо), зазначається кількість вантажних місць.

    Графа не заповнюється:

    якщо товари переміщуються через митний кордон насипом, наливом або навалом і в товаросупровідних документах, пакувальних аркушах не визначено кількість вантажних місць (крім випадків переміщення товарів навалом у разі можливості виокремлення вантажних місць);

    при переміщенні товарів стаціонарними засобами транспортування;

    у періодичній МД, додатковій декларації на товари, випущені митним органом за періодичною МД або спрощеною МД, та попередній МД для ввезення.

Графа 7 "Референтний номер"

    За бажанням Декларанта зазначається наданий ним порядковий номер МД.

Графа 8 "Вантажоодержувач"

    Якщо описом цієї графи не передбачено інше, у графі зазначаються відомості про одержувача.

    У періодичній, попередній МД для ввезення у графі зазначаються відомості про одержувача відповідно до зовнішньоекономічного договору (контракту) або іншого документа, що використовується в міжнародній практиці замість договору (контракту), а за відсутності зазначених відомостей у такому договорі або іншому документі - про резидента, що уклав такий договір або інший документ.

    При поміщенні товарів у митний режим безмитної торгівлі, митного складу, вільної митної зони у графі зазначаються відомості про утримувача магазину безмитної торгівлі, митного складу, вільної митної зони.

    При декларуванні продукції морського промислу, видобутої (виловленої, виробленої) українськими або орендованими (зафрахтованими) українськими підприємствами і організаціями суднами, які ведуть морський промисел, поверненні товарів, які тимчасово вивозилися для забезпечення діяльності суден, що ведуть морський промисел, експлуатантом яких є резидент, у графі зазначаються відомості про такого експлуатанта.

    При декларуванні товарів та/або транспортних засобів для завершення неодноразового переміщення через митний кордон України за однією МД у графі зазначаються відомості про особу, якій надано дозвіл на таке переміщення.

    При зміні митного режиму товарів, поміщених у митних режимах безмитної торгівлі, митного складу, вільної митної зони комерційного або сервісного типу зазначаються відомості про особу, вказану в графі 9 МД.

    При ввезенні (пересиланні) товарів громадянами зазначаються відомості про одержувача (при пересиланні) або громадянина, який безпосередньо ввозить їх на митну територію України.

    Відомості про осіб наводяться в графі згідно з додатком до цього Порядку.

    У додаткових аркушах графа не заповнюється.

Графа 9 "Особа, відповідальна за фінансове врегулювання"

    Якщо описом цієї графи не передбачено інше, у графі зазначаються відомості про резидента, що уклав зовнішньоекономічний договір (контракт) або інший документ, що використовується в міжнародній практиці замість договору (контракту).

    При декларуванні товарів, що переміщуються за зовнішньоекономічним договором (контрактом) та пов'язаним з ним договором комісії, укладеним між резидентами, у графі зазначаються відомості про комісіонера, що уклав зовнішньоекономічний договір (контракт), і вчиняється запис: "Див. доп.", а в доповненні наводяться відомості про комітента.

    При декларуванні товарів, що переміщуються за зовнішньоекономічним договором (контрактом) консигнації та пов'язаним з ним договором купівлі-продажу, укладеним між резидентами, у графі зазначаються відомості про резидента-покупця, вчиняється запис: "Див. доп.", а в доповненні наводяться відомості про резидента-консигнатора.

    При декларуванні товарів, що переміщуються за зовнішньоекономічним договором (контрактом) та пов'язаним з ним договором доручення (агентським договором), укладеним між резидентами, у графі зазначаються відомості про довірителя (суб'єкта, якого представляє агент).

    При декларуванні гуманітарної допомоги в графі зазначаються відомості про одержувача гуманітарної допомоги з Єдиного реєстру отримувачів гуманітарної допомоги.

    При декларуванні консолідованого вантажу у митний режим митного складу або вільної митної зони для розміщення на території вільної митної зони комерційного типу у графу вносяться відомості про утримувача відповідного митного складу або вільної митної зони.

    В інших випадках (зокрема якщо відповідно до законодавства України нерезидент має право розпоряджатись товарами на митній території України) зазначаються відомості про відповідну особу, яка згідно з вимогами законодавства України вчиняє від свого імені юридично значущі дії щодо товарів, транспортних засобів комерційного призначення.

    Особи (крім громадян), відомості про яких зазначаються в цій графі, мають перебувати на обліку в митних органах.

    При тимчасовому ввезенні товарів на митну територію України громадянами зазначаються відомості про громадянина, який надає зобов'язання про зворотне вивезення товарів.

    В інших випадках при декларуванні товарів, що переміщуються через митний кордон України громадянами, у графі зазначаються відомості про одержувача (при пересиланні) або громадянина, який безпосередньо ввозить їх на митну територію України. Якщо такий громадянин є вповноваженою особою іншого громадянина і діє на підставі нотаріально посвідченого доручення (довіреності), у графі зазначаються відомості про такого іншого громадянина-довірителя.

    Відомості про осіб наводяться в графі згідно з додатком до цього Порядку.

Графа 11 "Країна, що торгує / Країна виробництва"

    У графі зазначається літерний код альфа-2 відповідно до Переліку кодів країн світу країни місцезнаходження особи, відомості про яку зазначені в графі 2 МД, а якщо в графі 2 зазначені відомості про двох осіб (у графі та в доповненні до МД з посиланням на графу 2), про особу, відомості про яку наведені в доповненні до МД з посиланням на графу 2.

    Графа не заповнюється:

    при декларуванні продукції морського промислу, видобутої (виловленої, виробленої) українськими або орендованими (зафрахтованими) українськими підприємствами і організаціями суднами, які ведуть морський промисел, поверненні товарів, які тимчасово вивозилися для забезпечення діяльності суден, що здійснюють морський промисел, експлуатантом яких є резидент;

    при декларуванні консолідованого вантажу у митний режим митного складу або вільної митної зони для розміщення на території вільної митної зони комерційного типу;

    при декларуванні товарів, що переміщуються через митний кордон України громадянами;

    при декларуванні товарів та/або транспортних засобів для завершення неодноразового переміщення через митний кордон України за однією МД.

Графа 12 "Відомості про вартість"

    Графа заповнюється у разі нарахування митних платежів, необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі зазначається у валюті України сума наведених у графах 45 ЄАД і додаткових аркушів митних вартостей задекларованих товарів.

    Графа не заповнюється у спрощеній МД.

Графа 14 "Декларант/представник"

    У графі згідно з додатком до цього Порядку наводяться відомості про:

    декларанта, якщо товари декларуються декларантом;

    уповноважену особу, якщо товари декларуються особою, уповноваженою на це декларантом.

    Якщо товари, що переміщуються через митний кордон України іншою особою, декларуються митним брокером, додатково зазначаються серія й номер дозволу на провадження митної брокерської діяльності та дата його видачі.

Графа 15 "Країна відправлення/експорту"

    При ввезенні товарів з території вільної митної зони на митну територію України, ввезенні продукції морського промислу, видобутої (виловленої, виробленої) українськими або орендованими (зафрахтованими) українськими підприємствами і організаціями суднами, які ведуть морський промисел, поверненні товарів, які тимчасово вивозилися для забезпечення діяльності суден, що здійснюють морський промисел, експлуатантом яких є резидент, у графі зазначається: "Україна".

    В інших випадках графа заповнюється, якщо здійснюється міжнародне перевезення.

    У графі відповідно до Переліку кодів країн світу наводиться українською мовою коротка назва країни, з якої товари відправлені в Україну. Якщо переміщення товарів здійснювалось послідовно за декількома товарно-транспортними документами, в графі зазначаються відомості про країну відправлення згідно з першим із зазначених документів. У разі відсутності на момент подання періодичної МД інформації про країну відправлення в графі зазначається коротка назва відповідно до Переліку кодів країн світу торговельної країни.

    Графа не заповнюється при декларуванні товарів та/або транспортних засобів для завершення неодноразового переміщення через митний кордон України за однією МД.

Графа 15а "Країна відправлення/експорту Код"

    У графі зазначається літерний код альфа-2 відповідно до Переліку кодів країн світу країни, назва якої зазначена в графі 15.

Графа 18 "Ідентифікація і країна реєстрації транспортного засобу при відправленні/прибутті"

    Графа заповнюється, якщо здійснюється переміщення митною територією України.

    У графі зазначаються відомості про транспортний засіб (транспортні засоби), на якому (яких) безпосередньо перебувають товари при пред'явленні митниці призначення.

    У лівому підрозділі графи зазначаються ідентифікаційні відомості про транспортний засіб. Залежно від виду транспорту в графі мають зазначатися такі ідентифікаційні відомості:

    морський та річковий транспорт - назва судна;

    повітряний транспорт - номер і дата рейсу;

    автомобільний транспорт - реєстраційний номер автомобіля та в разі наявності - причепа (напівпричепа);

    залізничний транспорт - номери залізничних вагонів або платформ.

    У правому підрозділі проставляється літерний код альфа-2 відповідно до Переліку кодів країн світу країни реєстрації транспортного засобу або транспортного засобу, що приводить до руху або перевозить розміщені на ньому інші транспортні засоби, якщо перевезення товарів здійснюється комбінацією з декількох транспортних засобів.

    При перевезенні товарів автомобільним транспортом, якщо автомобіль та причіп (напівпричіп) мають різні країни реєстрації, зазначаються коди країн реєстрації автомобіля та причепа (напівпричепа).

    При перевезенні товарів залізничним транспортом код країни реєстрації не зазначається.

    Графа не заповнюється:

    при переміщенні товарів у міжнародних поштових і експрес-відправленнях, ручній поклажі, супроводжуваному, несупроводжуваному багажі, вантажобагажі, стаціонарними засобами транспортування;

    якщо МД заповнюється на моторний транспортний засіб як на товар і він перетинає митний кордон України своїм ходом;

    у попередній МД для ввезення за бажанням Декларанта;

    у спрощеній, періодичній МД, додатковій декларації на товари, випущені митним органом за періодичною або спрощеною МД;

    при декларуванні товарів у пункті пропуску через митний кордон України, через який ввозяться товари.

Графа 19 "Контейнер"

    Графа заповнюється, якщо здійснюється міжнародне перевезення.

    У графі зазначається інформація щодо способу ввезення товарів.

    Проставляються:

    "1", якщо товари прямують у контейнері;

    "0", якщо товари прямують не в контейнері або в разі відсутності відомостей про спосіб перевезення товарів.

    Графа не заповнюється в періодичній МД.

Графа 20 "Умови поставки"

    Графа заповнюється при декларуванні товарів, що переміщуються за договорами (контрактами) купівлі-продажу (крім випадків декларування товарів, що переміщуються в межах зазначених договорів на безоплатній основі, та переміщення товарів громадянами), та здійсненні товарообмінних (бартерних) операцій у галузі зовнішньоекономічної діяльності.

    У першому підрозділі графи наводиться скорочене літерне найменування умов поставки згідно з класифікатором умов поставки.

    Якщо зовнішньоекономічним договором (контрактом) передбачено інші умови поставки, ніж ті, що визначені цим класифікатором, зазначається скорочене літерне найменування умов поставки, найбільш наближених до умов, передбачених у договорі (контракті).

    У другому підрозділі графи зазначається літерний код альфа-2 відповідно до Переліку кодів країн світу країни, на території якої міститься географічний пункт доставки товарів, через пробіл - назва цього географічного пункту.

    При декларуванні товарів, що переміщуються стаціонарними засобами транспортування, у другому підрозділі графи зазначається відповідно назва пункту приймання-передання чи пункту контролю таких товарів.

    Графа не заповнюється:

    у спрощеній МД;

    при декларуванні консолідованого вантажу в митний режим митного складу або вільної митної зони для розміщення на території вільної митної зони комерційного типу.

Графа 21 "Ідентифікація та країна реєстрації активного транспортного засобу при перетині кордону"

    Графа заповнюється, якщо здійснюється міжнародне перевезення.

    У графі зазначаються відомості про транспортний засіб (транспортні засоби), на якому (яких) здійснюється перетин митного кордону при ввезенні товарів на митну територію України. При використанні комбінації з декількох транспортних засобів зазначаються відомості про активний транспортний засіб.

    У лівому підрозділі графи зазначаються ідентифікаційні відомості про транспортний засіб. Залежно від виду транспортного засобу в графі мають зазначатися такі ідентифікаційні відомості:

    морський та річковий транспорт - назва судна;

    повітряний транспорт - номер і дата рейсу;

    автомобільний транспорт - реєстраційний номер автомобіля та в разі наявності - причепа (напівпричепа);

    залізничний транспорт - номери залізничних вагонів або платформ.

    У правому підрозділі проставляється літерний код альфа-2 відповідно до Переліку кодів країн світу країни реєстрації транспортного засобу або активного транспортного засобу, якщо перевезення товарів здійснюється комбінацією з декількох транспортних засобів.

    При перевезенні товарів автомобільним транспортом, якщо автомобіль та причіп (напівпричіп) мають різні країни реєстрації, зазначаються коди країн реєстрації автомобіля та причепа (напівпричепа).

    При перевезенні товарів залізничним транспортом країна реєстрації не зазначається.

    Графа не заповнюється:

    при переміщенні товарів у міжнародних поштових і експрес-відправленнях, ручній поклажі, супроводжуваному, несупроводжуваному багажі, вантажобагажі, стаціонарними засобами транспортування;

    якщо МД заповнюється на транспортний засіб, який приводиться до руху за допомогою двигуна, як на товар і він перетинає митний кордон України своїм ходом;

    при декларуванні товарів за періодичною, спрощеною МД;

    при декларуванні товарів за попередньою МД для ввезення на товари, що переміщуються залізничним транспортом.

Графа 22 "Валюта і загальна сума за рахунком"

    У лівому підрозділі наводиться відповідно до класифікації валют літерний код валюти, у якій складено рахунки-фактури (інвойси) або інші документи, які визначають вартість товару.

    Якщо розрахунки за товар не передбачаються, в лівому підрозділі графи наводиться літерний код валюти, зазначеної в рахунку-проформі або іншому документі, який визначає вартість товару.

    При здійсненні товарообмінних (бартерних) операцій у галузі зовнішньоекономічної діяльності в лівому підрозділі графи зазначається літерний код згідно з класифікацією валют валюти оцінки товарів, яка відповідно до Класифікатора іноземних валют віднесена до вільно конвертованої валюти.

    У правому підрозділі графи зазначається сума наведених у графах 42 ЄАД і додаткових аркушів МД фактурних вартостей задекларованих товарів у валюті, код якої зазначений у лівому підрозділі графи (або сума фактурних вартостей за ЄАД і аркушами специфікації).

    Якщо у фактурну вартість товарів включені також понесені продавцем витрати на транспортування, навантаження, страхування тощо, які визначені в рахунку в іншій валюті ніж та, в якій визначена вартість товару, їх значення перераховується у валюту, зазначену в лівому підрозділі графи, за курсом відповідно до курсів гривні до цих іноземних валют, установлених Національним банком України на дату подання декларації до оформлення.

    Графа не заповнюється:

    при декларуванні консолідованого вантажу в митний режим митного складу, вільної митної зони для розміщення на території вільної митної зони комерційного типу;

    при декларуванні продукції морського промислу, видобутої (виловленої, виробленої) українськими або орендованими (зафрахтованими) українськими підприємствами і організаціями суднами, які ведуть морський промисел.

Графа 23 "Обмінний курс"

    У графі зазначається офіційний курс гривні до іноземної валюти, зазначеної в лівому підрозділі графи 22 МД, установлений Національним банком України на дату подання декларації до оформлення.

    У додатковій декларації до тимчасової МД зазначається офіційний курс гривні до іноземної валюти, зазначеної в лівому підрозділі графи 22 МД, установлений Національним банком України на дату подання до оформлення тимчасової МД.

    Якщо в лівому підрозділі графи 22 МД зазначено код валюти України, то в графі проставляється "1".

    Графа не заповнюється:

    при декларуванні консолідованого вантажу в митний режим митного складу, вільної митної зони для розміщення на території вільної митної зони комерційного типу;

    у спрощеній МД;

    у додатковій МД, що подається з метою продовження строку тимчасового ввезення товарів з частковим звільненням від оподаткування митними платежами;

    при декларуванні гуманітарної допомоги, продукції морського промислу, видобутої (виловленої, виробленої) українськими або орендованими (зафрахтованими) українськими підприємствами і організаціями суднами, які ведуть морський промисел.

Графа 24 "Характер угоди"

    У лівому підрозділі графи зазначається код характеру договору (контракту) згідно з класифікатором характерів угод.

    Якщо характеру договору (контракту) не визначено класифікатором характерів угод, у лівому підрозділі графи проставляється код згідно з класифікатором характерів угод, що відповідає позиції "Інше".

    У правому підрозділі графи зазначається літерний код валюти розрахунку відповідно до класифікації валют. Якщо розрахунків у грошовій формі не передбачається, валюта розрахунку не внесена до класифікації валют або невідома, проставляється код "000".

    Графа не заповнюється:

    при декларуванні товарів, що переміщуються через митний кордон України громадянами;

    у періодичній, спрощеній, попередній МД для ввезення.

Графа 25 "Вид транспорту на кордоні"

    Графа заповнюється, якщо здійснюється міжнародне перевезення.

    У лівому підрозділі графи проставляється код згідно з класифікатором видів транспорту виду транспортного (транспортних) засобу (засобів), на якому (яких) здійснюється перетин митного кордону при ввезенні товарів на митну територію України, або відповідної комбінації транспортних засобів.

    Графа не заповнюється при декларуванні товарів, що переміщуються через митний кордон України громадянами.

Графа 26 "Вид транспорту всередині країни"

    Графа заповнюється, якщо здійснюється переміщення митною територією України.

    У лівому підрозділі графи проставляється код згідно з класифікатором видів транспорту виду транспорту транспортного (транспортних) засобу (засобів), на якому (яких) безпосередньо перебувають товари при пред'явленні митниці призначення, або відповідної комбінації транспортних засобів.

    Графа не заповнюється:

    при декларуванні товарів у пункті пропуску через митний кордон України, через який ввозяться товари;

    при декларуванні товарів, що переміщуються через митний кордон України громадянами.

Графа 27 "Місце завантаження/вивантаження"

    При переміщенні товарів у міжнародних поштових та експрес-відправленнях зазначаються найменування митниці та код згідно з Класифікатором митних органів структурного підрозділу митниці, в зоні діяльності якого розташовано місце міжнародного поштового обміну (центральна сортувальна станція).

Графа 28 "Фінансові та банківські дані"

    У графі наводяться відповідно до умов зовнішньоекономічного договору (контракту) окремими рядками відомості про банк, що здійснює валютний нагляд за дотриманням граничних строків розрахунків за операціями з експорту та імпорту товарів особи, зазначеної в графі 9 МД, які передбачають розрахунки в грошовій формі, що здійснюються через цей банк:

    код згідно з ЄДРПОУ банку;

    код (МФО) банку;

    (правила заповнення графи 28 глави 2 розділу ІІ доповнено новим абзацом третім згідно наказу Міністерства фінансів України від 14.10.2022 р. N 328, у зв'язку з цим абзаци третій - десятий вважати відповідно абзацами четвертим - одинадцятим)

    найменування банку.

    Графа не заповнюється:

    при декларуванні товарів відповідно до митного режиму митного складу або вільної митної зони для розміщення на території вільної митної зони комерційного типу;

    при здійсненні товарообмінних (бартерних) операцій, гуманітарної, технічної допомоги;

    при переміщенні товарів за операціями в межах митних режимів переробки на митній території України та переробки за межами митної території України відповідно до угоди (без передання права власності виконавцю);

    при переміщенні товарів за односторонніми правочинами;

    при декларуванні товарів, що переміщуються через митний кордон України громадянами;

    у періодичній, спрощеній, попередній МД для ввезення.

Графа 29 "Митниця виїзду/в'їзду"

    Графа заповнюється, якщо здійснюється міжнародне перевезення.

    У графі зазначаються згідно з Класифікатором митних органів найменування митниці і код пункту пропуску, через який товари ввозяться в Україну.

    При декларуванні товарів, що переміщуються через митний кордон України трубопровідним транспортом із застосуванням заходів гарантування, зазначається код згідно з визначеним Держмитслужбою розподілом місць митного контролю товарів та митниць, на які покладається фактичний контроль, місця митного контролю, через яке ввозяться товари.

    Графа не заповнюється:

    при тимчасовому ввезенні товарів (крім транспортних засобів особистого користування) громадянами;

    при переміщенні товарів у міжнародних поштових та експрес-відправленнях, стаціонарними засобами транспортування;

    при декларуванні товарів та/або транспортних засобів для завершення неодноразового переміщення через митний кордон України за однією МД.

Графа 30 "Місце розташування товарів"

    У графі зазначаються відомості про місце, у якому здійснюється пред'явлення товарів, а саме:

    для зон митного контролю, яким присвоєно коди, - код відповідної зони митного контролю;

    в інших випадках - відомості про адресу відповідного місця, у якому за погодженням митниці може бути здійснено митний огляд задекларованих товарів.

    У періодичній або попередній МД зазначаються відомості про зону митного контролю, до якої доставлятимуться товари з метою пред'явлення їх митному органу. У попередній МД, яка містить всю необхідну для випуску товарів інформацію, а також при зміні митного режиму переробки на митній території України або тимчасового ввезення на митний режим імпорту зазначаються відомості про зону митного контролю, до якої доставлятимуться товари з метою пред'явлення їх митному органу у разі прийняття відповідного рішення митниці.

    Графа не заповнюється:

    при переміщенні товарів стаціонарними засобами транспортування без застосування заходів гарантування;

    у додатковій декларації на товари, оформлені за тимчасовою МД, додатковій декларації на товари, випущені митним органом за періодичною МД, та додатковій декларації для внесення змін до МД, заповненої у звичайному порядку.

Графа 31 "Паковання та опис товарів Марковання та номери - Номер контейнера (номери контейнерів) - Кількість і вид"

    В окремих графах 31 МД зазначаються відомості про:

    товари за кодами товарних позицій 8701, 8702, 8703, 8704, 8705, 8716 згідно з УКТЗЕД, що ввозяться в Україну та підлягають реєстрації в реєстраційних державних органах;

    складові комплектних об'єктів, зазначені в різних позиціях контрольного списку;

    товари, обсяги яких визначені в різних ліцензіях або інших документах (що встановлюють кількість товарів), виданих державними органами відповідно до законодавчих актів для митного оформлення цих товарів;

    товари, обсяги яких відображено в різних позиціях відповідної ліцензії або документа у разі, якщо ліцензію або документ видано на декілька товарів, у тому числі з однаковим кодом згідно з УКТЗЕД;

    товари, обсяги яких відображено в різних дозволах на переробку товарів на митній території України;

    природний газ, ввезений на митну територію України трубопровідним транспортом для зберігання в газосховищах за різними МД, при зміні митного режиму після такого зберігання;

    товари, переміщені стаціонарними засобами транспортування за різними актами приймання-передавання;

    товари з однаковим кодом згідно з УКТЗЕД, які мають різні країну походження, ознаки та характеристики, що впливають на застосування ставок мита, акцизного податку, податку на додану вартість;

    товари, що мають різну митну вартість за одиницю згідно з рішенням митного органу;

    товари, які декларувались за різними тимчасовими, попередніми чи періодичними МД, оформленими одним митним органом в межах одного зовнішньоекономічного договору й одного митного режиму, на які згідно з частиною п'ятою статті 261 Митного кодексу України подається одна додаткова декларація;

    товари, які входять до партії, що відповідно до статті 267 Митного кодексу України декларується для вільного обігу на митній території України за одним класифікаційним кодом згідно з УКТЗЕД в межах товарної позиції, та до яких застосовуються передбачені законом заходи нетарифного регулювання зовнішньоекономічної діяльності.

    Кожен вид відомостей, позначених арабськими цифрами, починається з нового рядка із зазначенням порядкового номера.

    Під номером 1 зазначаються найменування та звичайний торговельний опис, що дає змогу ідентифікувати та класифікувати товар (фізичні характеристики товару в обсязі, достатньому для однозначного віднесення його до коду згідно з УКТЗЕД та застосування ставок податків, у кількості знаків, визначеній правилами заповнення графи 33 МД для відповідного митного режиму та особливостей переміщення): наприклад, комплектність або завершеність (зібраний/незібраний), кількісний та якісний склад (матеріал, речовина, суміш, сполука тощо), основні властивості товару (призначення, розмір, розфасування, пакування тощо).

    Не допускається перенесення в графу непідтвердженого опису класифікаційних групувань УКТЗЕД, що відповідають коду товару.

    В окремих випадках зазначення відомостей під номером 1 здійснюється з такими особливостями:

    у спрощеній МД зазначаються найменування товарів та звичайний торговельний опис, що дає змогу ідентифікувати та класифікувати товар;

    якщо код задекларованих товарів згідно з УКТЗЕД збігається з кодом товару, що підлягає експортному контролю, але товари за своїм описом або характеристиками не відповідають товару, щодо якого цей контроль застосовується, опис товарів має однозначно підтверджувати таку невідповідність;

    при переміщенні через митний кордон України товарів як носіїв результатів виконаних робіт у графі зазначаються відомості про такі носії, а також про інформацію, що на них розміщена;

    при декларуванні складових комплектного об'єкта вчиняється запис: "Складова комплектного об'єкта", зазначаються найменування комплектного об'єкта, складова якого декларується, та найменування складової комплектного об'єкта, що дає змогу ідентифікувати її з відомостями контрольного списку;

    для товарів, що переміщуються в крижаній глазурі чи разом із розсолом (тузлуком, маринадом тощо) в упаковці, яка не підпадає під визначення первинної тари (упаковки), зазначаються відомості про підхід до визначення значення ваги нетто у графі 38 МД у формі запису відповідно "чиста вага" або "вага з урахуванням (без урахування) ваги крижаної глазурі, тузлука, маринаду тощо";

    при декларуванні товарів у митні режими тимчасового ввезення та реімпорту зазначаються ідентифікаційні ознаки товарів.

    Якщо у графі 33 МД код товару згідно з УКТЗЕД зазначається на рівні десяти знаків, в окремих полях електронної МД або у разі використання МД на паперовому носії - електронної копії МД на паперовому носії без зазначення у паперовому примірнику зазначаються за формою "електронного інвойсу" в розрізі кожного найменування товару відомості, необхідні для ідентифікації товарів, що є в наявності:

    найменування товару (згідно з рахунком або іншим документом, що визначає вартість товару);

    артикул (марка, модель, сорт, тип тощо);

    найменування торговельної марки (за наявності у товаросупровідних та комерційних документах) (зазначається повністю без будь-яких скорочень; якщо оригінальне написання найменування торговельної марки виконується мовою, в якій використовується латинський алфавіт, в графі таке найменування зазначається латинськими літерами);

    виробник (за наявності у товаросупровідних та комерційних документах);

    літерний код альфа-2 країни виробництва товару (за бажанням Декларанта);

    кількість (в одиницях виміру за рахунком або іншим документом, що визначає вартість товару);

    код одиниці виміру за рахунком або іншим документом, що визначає вартість товару, згідно з класифікатором одиниць вимірювання та обліку, що використовуються у процесі оформлення МД;

    ціна за одиницю товару (у валюті, в якій складено рахунок або інший документ, що визначає вартість товару);

    вартість задекларованої кількості одиниць (у валюті, в якій складено рахунок або інший документ, що визначає вартість товару);

    кількість товару в одиниці виміру, що застосовується для визначення бази оподаткування акцизним податком у разі, якщо на товар установлено специфічну ставку акцизного податку в грошовому розмірі на одиницю вимірювання кількості товару або комбіновану ставку зі специфічною складовою в грошовому розмірі на одиницю вимірювання кількості товару та як одиниця виміру бази оподаткування використовується одиниця, відмінна від основної або додаткової одиниці вимірювання товару, передбачених УКТЗЕД, кількість підакцизного товару, якщо складовими частинами (елементами) підакцизного товару (продукції) є сукупно підакцизні товари (продукція) та інші види продукції та для цілей оподаткування товару акцизним податком врахуванню підлягає лише вага тих складових частин (елементів), які належать до підакцизних товарів (продукції), та код відповідної одиниці виміру;

    для товарів, щодо яких класифікатором окремих товарів, при декларуванні яких застосовуються додаткові одиниці виміру, визначено додаткову одиницю виміру, - кількість товару у відповідній одиниці виміру та код такої одиниці виміру;

    для товарів, щодо яких законодавством визначена інформація, необхідна для ідентифікації та/або класифікації таких товарів, - передбачена відповідними актами законодавства інформація про товар, у тому числі у вигляді кодів.

    При цьому у разі використання МД на паперовому носії в паперовому примірнику МД зазначається: "Див. "електронний інвойс".

    Якщо Декларант не володіє інформацією про характеристику товару, передбачену формою "електронного інвойсу" (крім необхідної для ідентифікації та/або класифікації товарів інформації, передбаченої законодавством), або володіє інформацією про відсутність у товару відповідної характеристики (наприклад, торговельної марки), у відповідному полі "електронного інвойсу" зазначається "нема даних". Якщо торговельна марка відсутня у класифікаторі торговельних марок, зазначається "Інша".

    В окремих випадках у попередній МД для ввезення, якщо в графі 33 такої МД дозволяється проставлення відповідних чотиризначних умовних кодів, зазначається:

    "Дипломатичний вантаж" - при ввезенні дипломатичних вантажів (крім консульської валізи);

    "Міжнародні експрес-відправлення" - при ввезенні товарів у міжнародних експрес-відправленнях;

    "Консолідований вантаж" - при ввезенні консолідованих вантажів;

    "Гуманітарна допомога" - при ввезенні товарів гуманітарної допомоги.

    Під номером 2, якщо заповнюється графа 6 МД, зазначаються відомості про кількість вантажних місць та код відповідно до класифікатора видів упаковок, найбільш наближений до характеристик упаковки вантажного місця. Якщо графа 6 МД не заповнюється, номер 2 та відомості під цим номером не зазначаються.

    Під номером 3, якщо в графі 19 МД зазначено "1", зазначаються відомості про контейнери в такому порядку: спочатку проставляється загальна кількість контейнерів, далі через знак "/" зазначаються відомості про кожен контейнер: номер контейнера, через знак "/" - код типу контейнера згідно з класифікатором типів контейнерів, через знак "/" - цифровий код стану заповнення контейнера.

    Якщо тип контейнера не визначено класифікатором типів контейнерів, проставляється код згідно з цим класифікатором, що відповідає позиції "Невідомий тип контейнера".

    Застосовуються такі коди стану заповнення контейнера:

    "1", якщо, крім товару, відомості про який наведено в цій графі 31, у контейнері не переміщуються інші товари;

    "2", якщо, крім товару, відомості про який наведено в цій графі 31, у контейнері переміщуються інші товари, задекларовані в цій МД, та не переміщуються товари, що не декларуються в цій МД;

    "3", якщо, крім товару, відомості про який наведено в цій графі 31, у контейнері переміщуються інші товари, задекларовані в цій МД, а також товари, що не декларуються в цій МД;

    "4", якщо, крім товару, відомості про який наведено в цій графі 31, у контейнері не переміщуються інші товари, задекларовані в цій МД, та переміщуються інші товари, що не декларуються в цій МД.

    Відомості про кожен контейнер розділяються пропуском або зазначаються з нового рядка.

    Якщо в графі 19 МД зазначено "0", під номером 3 проставляється "0". Якщо графа 19 МД не заповнюється, номер 3 та відомості під цим номером не зазначаються.

    Під номером 4 зазначаються:

    у періодичній МД - чотиризначне число, що складається з порядкового номера місяця й останніх двох цифр року (або два таких числа через знак "-", якщо дні початку та закінчення періоду переміщення належать до різних календарних місяців) періоду дії періодичної МД;

    у додатковій декларації на товари, переміщені через митний кордон України за періодичною МД, - чотиризначне число, що складається з порядкового номера місяця, за який подається додаткова декларація, й останніх двох цифр року;

    у МД відповідно до митного режиму тимчасового ввезення - шестизначне число, що складається з числа, порядкового номера місяця й останніх двох цифр року кінцевої дати заявленого Декларантом строку перебування товарів у цьому режимі.

    В інших випадках номер 4 та відомості під цим номером не зазначаються.

Графа 32 "Товар N "

    У графі проставляється порядковий номер товару, що декларується в графі 31 МД.

Графа 33 "Код товару"

    Якщо не передбачено інше, в першому підрозділі графи зазначаються перші 8 знаків коду товару згідно з УКТЗЕД. У другому підрозділі графи зазначаються дев'ятий та десятий знаки коду товару згідно з УКТЗЕД.

    При декларуванні складових комплектного об'єкта, щодо якого митним органом відповідно до встановленого порядку оформлено рішення про визначення коду комплектного об'єкта згідно з УКТЗЕД, зазначається код згідно з УКТЗЕД комплектного об'єкта.

    При переміщенні через митний кордон товару як носія результатів виконаних робіт зазначається код згідно з УКТЗЕД такого носія.

    У тимчасовій МД на товари, якщо Декларант не володіє точними відомостями про код товарів згідно з УКТЗЕД та/або митним органом здійснено взяття проб (зразків) товарів чи прийнято рішення про застосування інших заходів контролю, які потребують додаткової інформації, спеціальних знань тощо, результати яких можуть вплинути на класифікацію товарів згідно з УКТЗЕД, у графі зазначається код згідно з УКТЗЕД з тих кодів, у яких може класифікуватись товар та для якого суму митних платежів обчислено з урахуванням найбільших ставок митних платежів.

    При декларуванні товарів у передбачених Митним кодексом України випадках за одним класифікаційним кодом згідно з УКТЗЕД, якому відповідає найбільша ставка мита, у графі зазначається код згідно з УКТЗЕД товарної підкатегорії, для якої передбачена найбільша ставка ввізного мита, з тих кодів, у яких можуть класифікуватись товари.

    Код товару згідно з УКТЗЕД може зазначатися на вибір Декларанта на рівні перших чотирьох знаків у попередній МД для ввезення та періодичній МД у разі, якщо товарна позиція згідно з УКТЗЕД, в якій класифікується товар, не включає товарів, при ввезенні яких необхідне забезпечення сплати митних платежів відповідно до розділу X Митного кодексу України та зазначення коду товару в такій кількості знаків дозволяє перевірити дотримання вимог законодавства щодо заходів нетарифного регулювання. У таких МД товари можуть декларуватись також на рівні коду товарної підкатегорії згідно з УКТЗЕД.

    В окремих випадках, якщо товари не підлягають забезпеченню сплати митних платежів відповідно до розділу X Митного кодексу України, у попередній МД для ввезення наводяться умовні коди:

    "9902" - при ввезенні дипломатичних вантажів (крім консульської валізи);

    "9903" - при ввезенні товарів у міжнародних експрес-відправленнях;

    "9904" - при ввезенні консолідованих вантажів;

    "9905" - при ввезенні товарів гуманітарної допомоги.

    Код товару згідно з УКТЗЕД може зазначатися на вибір Декларанта на рівні перших шести знаків у таких випадках:

    у спрощеній МД;

    при декларуванні гуманітарної допомоги (крім товарів за кодами товарних позицій 8701, 8702, 8703, 8704, 8705, 8716 згідно з УКТЗЕД, що ввозяться в Україну та підлягають реєстрації в реєстраційних державних органах);

    при декларуванні товарів у митний режим тимчасового ввезення з умовним повним звільненням від оподаткування та без застосування заходів забезпечення сплати митних платежів відповідно до розділу X Митного кодексу України;

    при реімпорті товарів, що тимчасово вивозились за межі митної території України з умовним повним звільненням від оподаткування та без застосування заходів забезпечення сплати митних платежів відповідно до розділу X Митного кодексу України;

    при декларуванні товарів у митний режим митного складу або вільної митної зони для розміщення на території вільної митної зони комерційного типу.

    У п'ятому підрозділі графи проставляється:

    "0", якщо товар не підлягає експортному контролю;

    "1", якщо товар внесений до списків товарів військового призначення чи подвійного використання, міжнародні передачі яких підлягають державному експортному контролю, та ввезення такого товару на митну територію України потребує дозволу або висновку Держекспортконтролю;

    "2", якщо товар внесений до списків товарів подвійного використання, міжнародні передачі яких підлягають державному експортному контролю, але відповідно до законодавства дозвіл або висновок Держекспортконтролю при ввезенні такого товару на митну територію України не потрібен;

    "3", якщо товар не внесений до списків товарів військового призначення чи подвійного використання, міжнародні передачі яких підлягають державному експортному контролю, але відповідно до статті 10 Закону України "Про державний контроль за міжнародними передачами товарів військового призначення та подвійного використання" ввезення такого товару на митну територію України потребує дозволу або висновку Держекспортконтролю.

Графа 34 "Код країни походження"

    У лівому підрозділі "а" графи зазначається відповідно до Переліку кодів країн світу літерний код альфа-2 країни походження товару, описаного в графі 31 МД та класифікованого згідно з УКТЗЕД у графі 33 МД.

    У попередній МД для ввезення зазначається визначений Декларантом на момент подання такої МД код країни походження.

    Якщо країна походження невідома або сертифікат про походження товару виданий на товар, виготовлений шляхом змішування, із визначенням походження складових, але без визначення походження кінцевого товару, в графі зазначається "00".

    Якщо документи не вказують на конкретну країну походження товару, а містять інформацію про походження товару з країн Європейського Співтовариства, в графі зазначається "EU", крім випадків, коли законодавством передбачена необхідність визначення конкретної країни походження товару.

    Якщо документи вказують на країни походження товарів, які належать до Європейського Співтовариства, але законодавством не передбачена необхідність визначення конкретної країни походження товару, допускається зазначення коду "EU".

    Графа не заповнюється при поміщенні товарів у митні режими митного складу, вільної митної зони для розміщення на території вільної митної зони комерційного типу та знищення або руйнування.

Графа 35 "Маса брутто (кг)"

    У графі зазначається вага брутто (у кілограмах) товару, описаного в графі 31 МД, згідно з товаросупровідними документами. Якщо у відомостях про вагу брутто, що містяться в товаросупровідних документах, є розбіжності, відомості зазначаються згідно з одним з таких документів на вибір Декларанта або визначені за результатами зважування.

    Графа не заповнюється:

    при декларуванні товарів, що переміщуються стаціонарними засобами транспортування;

    у тимчасовій МД на товари, відомості про кількісні характеристики яких можуть бути встановлені після розвантаження товарів з транспортного засобу, періодичній МД.

Графа 36 "Преференція"

    У графі зазначаються цифрові коди податкових пільг відповідно до класифікатора звільнень від сплати митних платежів при ввезенні товарів на митну територію України, передбачених законодавством щодо товару, описаного в графі 31 МД та класифікованого в графі 33 МД.

    Коди формуються за такою схемою:

    МММАААППП, де:

    МММ - код пільги в обкладенні товару ввізним митом;

    ААА - код пільги в обкладенні товару акцизним податком;

    ППП - код пільги в обкладенні товару податком на додану вартість.

    В інших випадках у графі проставляється "000000000".

Графа 37 "ПРОЦЕДУРА"

    У графі проставляється код процедури переміщення товарів відповідно до заявленого митного режиму.

    У першому підрозділі графи проставляється чотиризначний код, перші дві цифри якого - код митного режиму відповідно до класифікатора митних режимів, наступні дві - код попереднього митного режиму згідно з класифікатором митних режимів. Якщо попередній митний режим відсутній, то третьою і четвертою цифрами коду проставляється "00".

    У попередній МД для ввезення першими двома цифрами коду проставляється код митного режиму внутрішнього транзиту.

    При імпорті продуктів переробки, отриманих у результаті переробки за межами митної території України еквівалентних іноземних товарів до поміщення в митний режим переробки за межами митної території України українських товарів, третьою і четвертою цифрами коду проставляється "00".

    Якщо при поміщенні в митний режим переробки на митній території України іноземних товарів у митний режим реекспорту оформлені продукти переробки, одержані з українських еквівалентних товарів, третьою і четвертою цифрами коду проставляється код митного режиму реекспорту продуктів переробки, одержаних з українських еквівалентних товарів.

    У додатковій декларації до попередньої МД (у тому числі у разі подання додаткової декларації до попередньої МД, яка містить усю необхідну для випуску товарів інформацію) та додатковій декларації до періодичної МД на товари, ввезені на митну територію України, якщо митному режиму за МД не передує інший митний режим, третьою і четвертою цифрами коду проставляється код митного режиму внутрішнього транзиту. У додатковій декларації до тимчасової МД зазначаються відомості про митний режим, що передував поданню тимчасової МД.

    У другому підрозділі графи проставляється чотиризначний код, перші два знаки якого - літерний код особливості переміщення товарів, наступні два знаки - цифровий код додаткової особливості переміщення товарів згідно з класифікатором особливостей переміщення товарів через митний кордон України.

    Якщо при переміщенні товарів особливості та/або додаткові особливості переміщення відсутні або не визначені класифікатором особливостей переміщення товарів через митний кордон України, в другому підрозділі графи проставляються коди особливості та/або додаткової особливості переміщення товарів згідно з класифікатором особливостей переміщення товарів через митний кордон України, що відповідають позиціям "Інше".

Графа 38 "Маса нетто (кг)"

    У графі зазначається в кілограмах вага товару, описаного в графі 31 МД, без будь-якої упаковки (якщо описом цієї графи не передбачено інше) згідно з товаросупровідними документами. Якщо у відомостях про вагу нетто, що містяться в товаросупровідних документах, є розбіжності, відомості зазначаються згідно з одним з таких документів на вибір Декларанта або визначені за результатами зважування.

    Для товару, що переміщується в первинній тарі (упаковці), що невіддільна від товару до його споживання без шкоди його споживчим властивостям, якщо маркуванням товару чи документами, необхідними для здійснення його митного контролю та митного оформлення, не визначено вагу товару без будь-якої упаковки, зазначається вага товару з урахуванням ваги такої первинної тари (упаковки).

    Якщо на товар установлено специфічну ставку ввізного мита в грошовому розмірі на одиницю ваги товару або комбіновану ставку зі специфічною складовою в грошовому розмірі на одиницю ваги товару та як розрахункова база використовується вага товару з урахуванням первинної тари (упаковки) такого товару, в графі незалежно від наявності відомостей про вагу товару без будь-якої упаковки у маркуванні товару чи документах, необхідних для здійснення його митного контролю та митного оформлення, зазначається вага товару, описаного в графі 31 МД, з урахуванням ваги такої первинної тари (упаковки).

    У періодичній МД зазначається в кілограмах вага товару, на яку оформлено періодичну МД.

    У тимчасовій МД на товари, відомості про кількісні характеристики яких можуть бути встановлені після розвантаження товарів з транспортного засобу, зазначається орієнтовна вага товарів відповідно до товаросупровідних, товарно-транспортних документів.

    Графа не заповнюється:

    при переміщенні електроенергії;

    при декларуванні консолідованого вантажу в митний режим митного складу або вільної митної зони для розміщення на території вільної митної зони комерційного типу.

Графа 39 "Квота"

    Графа заповнюється при декларуванні товарів, щодо яких установлені кількісні обмеження.

    У графі зазначається в одиницях виміру, в яких установлено обсяг квоти, залишок товару за встановленою квотою згідно з одержаною ліцензією. Задекларована партія товару не враховується при визначенні залишку товару за квотою.

    В інших випадках графа не заповнюється.

Графа 40 "Загальна декларація / попередній документ"

    Графа заповнюється, якщо поданню МД передувало оформлення тимчасової, попередньої, періодичної, спрощеної МД, МД, за якою ці товари поміщувалися в останній митний режим, що передує заявленому, або іншого документа, який при оформленні товару в митний режим, що передує заявленому, використовувався замість МД.

    У графі зазначаються відомості про відповідні попередні документи у формі коду з трьох складових, розділених знаком "/":

    код документа відповідно до Класифікатора документів;

    номер документа;

    номер товару у відповідному документі (за наявності в такому документі нумерації товарів).

    При імпорті продуктів переробки, утворених унаслідок переробки товарів у митному режимі переробки за межами митної території України, у наведеному вище порядку зазначаються відомості про МД, згідно з якою (якими) у митний режим переробки за межами митної території України поміщувались товари, використані для отримання цих продуктів переробки.

    При імпорті продуктів переробки, отриманих у результаті переробки за межами митної території України еквівалентних іноземних товарів, до поміщення в митний режим переробки за межами митної території України відповідних українських товарів, відомості про МД відповідно до митного режиму переробки за межами митної території України не вносяться.

    У разі поміщення за операціями в митний режим переробки на митній території України іноземних товарів після реекспорту продуктів переробки, одержаних з українських еквівалентних товарів, у наведеному вище порядку зазначаються відомості про МД відповідно до митного режиму реекспорту на продукти переробки, одержані з еквівалентних українських товарів.

Графа 41 "Додаткові одиниці"

    Якщо для зазначеного в графі 33 МД коду товарної підкатегорії УКТЗЕД передбачено додаткову одиницю виміру, в графі зазначаються код цієї одиниці виміру відповідно до класифікатора одиниць вимірювання та обліку, що використовуються у процесі оформлення МД, через знак "/" - кількість товару в цій одиниці виміру.

    У разі декларування складових комплектного об'єкта передбачені правилами заповнення цієї графи відомості вносяться до графи при декларуванні останньої партії складових комплектного об'єкта.

    У періодичній МД зазначаються відомості про кількість товару, на яку оформлено періодичну МД.

    У тимчасовій МД на товари, відомості про кількісні характеристики яких можуть бути встановлені після розвантаження товарів з транспортного засобу, зазначається орієнтовна кількість товарів відповідно до товаросупровідних, товарно-транспортних документів.

    Графа не заповнюється:

    у спрощеній МД;

    якщо для товару, заявленого в графі 31 МД, УКТЗЕД не передбачено додаткової одиниці виміру або в графі 33 МД зазначається код товару на рівні менше 10 знаків за УКТЗЕД;

    при декларуванні складових комплектного об'єкта, крім останньої партії.

Графа 42 "Ціна товару"

    У графі з точністю до чотирьох знаків у дробовій частині наводиться фактурна вартість товару у валюті, в якій складені рахунки або інші документи, які визначають вартість товару.

    У разі переміщення через митний кордон товарів як носіїв результатів виконаних робіт, у графі зазначається вартість таких носіїв без урахування вартості інформації, що на них розміщена.

    Графа не заповнюється:

    при декларуванні консолідованого вантажу в митний режим митного складу або вільної митної зони для розміщення на території вільної митної зони комерційного типу;

    при декларуванні продукції морського промислу, видобутої (виловленої, виробленої) українськими або орендованими (зафрахтованими) українськими підприємствами і організаціями суднами, які ведуть морський промисел.

Графа 43 "Метод визначення вартості Код"

    Графа заповнюється в разі заявлення товарів у митний режим імпорту або в інший, відмінний від митного режиму імпорту, митний режим, з нарахуванням митних платежів.

    У лівому підрозділі графи зазначається порядковий номер методу визначення митної вартості, що використовувався.

    У разі наявності чинного рішення про коригування митної вартості товарів у правому підрозділі графи зазначається порядковий номер методу визначення митної вартості, що використовувався митним органом.

    Графа не заповнюється у спрощеній МД.

Графа 44 "Додаткова інформація / Оформлені документи / сертифікати та авторизації"

    У графі зазначаються відомості про необхідні для здійснення митного контролю та митного оформлення товарів, транспортних засобів комерційного призначення документи:

    рахунок або інший документ, що визначає вартість товару;

    визначені пунктами 7 - 9 частини восьмої статті 257 Митного кодексу України;

    визначені пунктами 1 - 11 частини третьої статті 335 Митного кодексу України;

    рішення щодо зобов'язуючої інформації відповідно до статті 23 Митного кодексу України;

    документи про походження товару відповідно до частини другої статті 43 Митного кодексу України.

    Відомості щодо кожного документа зазначаються з нового рядка за такою схемою: код документа згідно з Класифікатором документів, через пробіл - номер документа, дата та (за наявності даних) кінцевий термін його дії.

    Якщо документ відсутній у відповідному розділі Класифікатора документів, в декларації зазначається код некласифікованого документа відповідного розділу.

    Якщо документу відповідає код некласифікованого документа, перед номером документа зазначається його скорочена назва, яка має дозволяти ідентифікувати документ.

    У разі використання при декларуванні додаткових аркушів реквізити документів, які стосуються всіх товарів, що декларуються в цій МД, наводяться в цій графі тільки в основному аркуші МД і в додаткових аркушах цієї МД не дублюються. При цьому після коду кожного документа, який стосується всіх задекларованих товарів, проставляється символ "*".

    При внесенні до графи відомостей про документи, які відповідно до Митного кодексу України не подаються митному органу одночасно з МД та зберігаються Декларантом, перед кодом документа проставляється символ "d".

    При внесенні до графи відомостей про документ, який надавався митному органу в попередніх випадках митного оформлення товарів із застосуванням МД, перед кодом такого документа проставляється символ "m".

    При поданні МД на товари, митне оформлення яких за раніше поданою до оформлення МД не було завершено з наданням відмови в прийнятті МД або митному оформленні, в графі зазначаються відомості про відповідну картку відмови.

    У разі подання МД із застосуванням спрощень, у тому числі наданих авторизованим економічним операторам, зазначаються відомості про авторизації на застосування таких спрощень.

    Відомості про декларації митної вартості, дозволи на право здійснення митної брокерської діяльності, документ, що підтверджує повноваження на декларування агента з митного оформлення, який склав МД, та його паспортні документи, а також документи, відомості про які наведено в графі 40 МД, до графи не вносяться. У додатковій декларації на товари, що переміщувались за періодичною МД залізничним транспортом, за бажанням Декларанта відомості про залізничні накладні не зазначаються.

    У періодичній МД зазначаються відомості тільки про такі документи щодо дотримання вимог законодавства з питань застосування заходів нетарифного регулювання, які мають бути дотримані до початку переміщення товарів через митний кордон України.

    У тимчасовій МД зазначаються відомості тільки про ті документи, що можуть бути представлені Декларантом на момент подання МД, при цьому обов'язково зазначаються відомості про документи, які підтверджують дотримання вимог законодавства щодо заходів нетарифного регулювання.

    У додатковій МД, що подається з метою продовження строку тимчасового ввезення товарів з частковим звільненням від оподаткування митними платежами у разі, якщо частина тимчасово ввезених товарів була реекспортована або поміщена в інший митний режим, зазначаються відомості про МД, за якою (якими) такі товари були реекспортовані або поміщені в інший митний режим.

    У графі також зазначаються у вигляді кодів відповідно до Класифікатора документів відомості, що підтверджують дотримання встановлених законодавством заборон та обмежень щодо переміщення товарів через митний кордон України, відомості про підхід до визначення значення ваги нетто у графі 38 МД та інші передбачені частиною восьмою статті 257 Митного кодексу України відомості, необхідні для дотримання будь-яких особливих правил.

Графа 45 "Коригування"

    Графа заповнюється у разі нарахування митних платежів, необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі зазначається у валюті України митна вартість товару, визначена Декларантом самостійно, у тому числі за результатами консультацій з митним органом.

    У додатковій МД, що подається з метою продовження строку тимчасового ввезення товарів з частковим звільненням від оподаткування митними платежами, зазначаються відомості про митну вартість товарів, визначену на дату поміщення таких товарів у митний режим тимчасового ввезення з умовним частковим звільненням від оподаткування митними платежами.

    У разі переміщення через митний кордон товарів як носіїв результатів виконаних робіт у графі зазначається митна вартість таких носіїв без урахування вартості інформації, що на них розміщена.

    Якщо МД заповнюється на декілька товарів, при обчисленні митної вартості відповідні витрати розподіляються між товарами у МД у порядку, що використовується при заповненні декларації митної вартості.

    Графа не заповнюється у спрощеній МД.

Графа 46 "Статистична вартість"

    У графі зазначається у валюті України поділене на 1000 й округлене до п'яти знаків у дробовій частині:

    значення митної вартості товару, наведене в графі 45 МД, якщо графа 45 МД заповнюється;

    значення фактурної вартості товару, наведене в графі 42 МД, перераховане у валюту України за курсом, указаним у графі 23 МД, в інших випадках.

    Графа не заповнюється:

    при декларуванні товарів за періодичною, спрощеною, тимчасовою МД;

    при декларуванні товарів у митний режим митного складу або вільної митної зони для розміщення на території вільної митної зони комерційного типу;

    при тимчасовому ввезенні товарів громадянами;

    при декларуванні гуманітарної допомоги, продукції морського промислу, видобутої (виловленої, виробленої) українськими або орендованими (зафрахтованими) українськими підприємствами і організаціями суднами, які ведуть морський промисел.

Графа 47 "Розрахунок податків"

    Графа заповнюється у разі нарахування митних платежів, плати, необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі наводяться відомості про нарахування митних платежів. Якщо за МД нараховується та справляється плата, відомості про її нарахування наводяться у цій графі ЄАД.

    Якщо товар не є об'єктом оподаткування відповідним митним платежем, відомості про нараховування такого платежу в графі не наводяться.

    У полі "Вид" зазначається код виду платежу відповідно до класифікатора видів надходжень бюджету, що контролюються митними органами.

    У полі "База оподаткування" зазначаються:

    при нарахуванні плати - кількість годин роботи посадової особи митного органу, витрачених на виконання митних формальностей поза місцем розташування митного органу або поза робочим часом, установленим для митного органу, незалежно від кількості оформлених МД;

    при нарахуванні мита:

    за адвалорною ставкою - митна вартість товару, зазначена в і 45 МД;

    за специфічною ставкою - кількість товару у відповідних одиницях вимірювання та обліку;

    при нарахуванні акцизного податку:

    у разі обчислення акцизного податку із застосуванням адвалорних ставок - відповідна база оподаткування (вартість товарів (продукції), що ввозяться на митну територію України, за встановленими імпортером максимальними роздрібними цінами на товари (продукцію), які він імпортує, без податку на додану вартість та з урахуванням акцизного податку);

    у разі обчислення акцизного податку із застосуванням специфічних ставок з ввезених на митну територію України підакцизних товарів (продукції) - відповідна база оподаткування (величина, визначена в одиницях виміру ваги, об'єму, кількості товару (продукції), об'єму циліндрів двигуна автомобіля або в інших натуральних показниках);

    при нарахуванні податку на додану вартість:

    митна вартість товару, зазначена в графі 45 МД, збільшена на суму мита (для товарів, що підлягають обкладенню митом) та акцизного податку (для товарів, що підлягають обкладенню акцизним податком);

    фактурна вартість товару, зазначена в графі 42 МД, перерахована у валюту України за курсом, указаним у графі 23 МД, збільшена на суму мита (для товарів, що підлягають обкладенню митом) та акцизного податку (для товарів, що підлягають обкладенню акцизним податком), якщо митна вартість товару менша, ніж фактурна вартість.

    У полі "Ставка" зазначаються:

    при нарахуванні мита - установлений законодавством розмір ставки мита;

    при нарахуванні акцизного податку - установлений законодавством розмір ставки акцизного податку;

    при нарахуванні податку на додану вартість - установлений законодавством розмір ставки податку на додану вартість;

    при нарахуванні плати - установлений законодавством розмір ставки плати.

    У тимчасовій МД на товари, якщо Декларант не володіє точними відомостями про код товарів згідно з УКТЗЕД та/або митним органом здійснено взяття проб (зразків) товарів чи прийнято рішення про застосування інших заходів контролю, які потребують додаткової інформації, спеціальних знань тощо, результати яких можуть вплинути на класифікацію товарів згідно з УКТЗЕД, у графі зазначаються відомості про нарахування митних платежів за ставками, визначеними для коду товарів, зазначеного в графі 33 МД. Якщо результати досліджень та/або інших заходів контролю можуть вплинути на застосування податкових пільг, митні платежі нараховуються без урахування таких пільг. У разі коли на момент декларування товарів за тимчасовою МД підтверджується країна походження товару, що відповідно до міжнародної угоди передбачає право на застосування тарифної преференції, найбільша ставка мита має визначатись відповідно до такої угоди. У разі відсутності документів про походження товарів, передбачених статтею 43 Митного кодексу України або міжнародними договорами України, застосовується найбільша повна ставка Митного тарифу України.

    У разі декларування товарів відповідно до статті 267 Митного кодексу України, до яких застосовуються специфічні ставки мита з різними одиницями виміру, найбільша специфічна ставка мита визначається для кожного такого товару з партії шляхом перерахунку їх в адвалорні ставки мита.

    Адвалорний еквівалент специфічної ставки мита перераховується як відсоток розрахованої суми специфічного мита для кожного з таких товарів від їх митної вартості.

    Мито нараховується за найбільшою адвалорною ставкою, яка відповідає класифікаційному коду у межах однієї товарної позиції згідно з УКТЗЕД, перерахованою зі специфічних ставок мита. Базою оподаткування митом для таких товарів є їх сумарна митна вартість.

    У разі декларування товарів відповідно до статті 267 Митного кодексу України, до яких застосовуються як адвалорні, так і специфічні ставки мита, найбільша специфічна ставка для кожного такого товару з партії перераховується в адвалорну. Мито нараховується за найбільшою адвалорною ставкою, яка відповідає класифікаційному коду у межах однієї товарної позиції згідно з УКТЗЕД, після перерахунку специфічних ставок мита в адвалорні.

    У полі "Сума" зазначається нарахована сума відповідного митного платежу. Розмір плати визначається залежно від кількості зазначених у полі "База оподаткування" годин з урахуванням установленого законодавством розміру плати за одну годину.

    При декларуванні товарів з використанням комплектів додаткових аркушів права нижня частина графи 47 додаткових аркушів не заповнюється.

    У полі "СО" зазначається код способу розрахунку відповідно до класифікатора способів розрахунку.

    Відомості щодо нарахування плати можуть зазначатись у графі посадовою особою митного органу (при електронному декларуванні - в електронній МД, а у МД на паперовому носії - від руки з подальшим унесенням цих відомостей до електронної копії МД). У МД на паперовому носії відомості про нарахування плати візуються підписом особи, якою подана МД.

    При оформленні додаткової декларації, поданню якої передувало оформлення тимчасової МД зі сплатою митних платежів, попередньої МД для випуску або МД, заповненої у звичайному порядку, у визначених Митним кодексом України випадках, у разі якщо додатково надані відомості стали підставою для перерахунку митних платежів, відображення сум митних платежів здійснюється окремими рядками, а саме:

    митні платежі, нараховані за тимчасовою, попередньою МД для випуску або МД, заповненою у звичайному порядку;

    митні платежі, нараховані за додатковою декларацією;

    різниця між сумами платежів, нарахованих за тимчасовою, попередньою МД для випуску або МД, заповненою у звичайному порядку, та додатковою декларацією, що підлягає сплаті або поверненню.

    При оформленні МД у разі прийняття рішення про коригування митної вартості товарів у випадку, передбаченому статтею 55 Митного кодексу України, відображення сум митних платежів здійснюється окремими рядками, а саме:

    митні платежі, нараховані згідно з митною вартістю, визначеною Декларантом, що підлягають сплаті до державного бюджету;

    митні платежі, нараховані згідно з митною вартістю, визначеною митним органом;

    різниця між сумами платежів, нарахованих згідно з митною вартістю, визначеною Декларантом, та митною вартістю, визначеною митним органом, на яку надається забезпечення сплати митних платежів відповідно до розділу Х Митного кодексу України.

    У разі якщо Декларант подає митному органу тимчасову МД, проте не надає митному органу точних відомостей, зокрема, про характер, найменування, кількість, країну походження, митну вартість та код таких товарів згідно з УКТЗЕД, унаслідок чого неможливо точно визначити суму митних платежів, що підлягають сплаті, відображення сум митних платежів здійснюється окремими рядками, а саме:

    сума кожного виду надходжень, розрахована з урахуванням найбільшої величини ставки податку, вартості та/або кількості товарів, що можуть бути визначені на підставі наявних відомостей;

    митні платежі, що підлягають сплаті до державного бюджету, нараховані згідно з митною вартістю товару, визначеною Декларантом, та за найбільшою ставкою з тих, під які може підпадати товар;

    гарантійна сума, яка розраховується як різниця між першим та другим рядками, на яку надається забезпечення сплати митних платежів.

    При митному оформленні товарів у митному режимі імпорту з наданням розстрочення сплати податку на додану вартість відображення сум податку на додану вартість здійснюється окремими рядками, а саме:

    1) при першому поданні МД з наданням розстрочення:

    нарахування загальної суми податку на додану вартість, що підлягає сплаті при поміщенні відповідних товарів у митний режим імпорту;

    нарахування щомісячної суми платежу;

    нарахування різниці між загальною сумою податку на додану вартість та щомісячною сумою платежу, на яку надається забезпечення сплати митних платежів відповідно до розділу X Митного кодексу України;

    2) при щомісячному поданні додаткової МД зі сплатою розстроченого платежу:

    нарахування загальної суми податку на додану вартість, що підлягає сплаті при поміщенні відповідних товарів у митний режим імпорту;

    нарахування суми податку на додану вартість, сплаченої рівними частинами в порядку розстрочення раніше;

    нарахування щомісячної суми платежу;

    нарахування різниці між загальною сумою податку на додану вартість та значеннями щомісячної суми платежу та сплаченої рівними частинами в порядку розстрочення раніше, на яку надається забезпечення сплати митних платежів відповідно до розділу X Митного кодексу України.

    У додатковій МД, що подається з метою продовження строку тимчасового ввезення товарів з умовним частковим звільненням від оподаткування митними платежами, відображення сум митних платежів здійснюється окремими рядками, а саме:

    митні платежі, які підлягали б сплаті у разі випуску цих товарів у вільний обіг на митній території України, розраховані на дату поміщення їх у митний режим тимчасового ввезення з умовним частковим звільненням від оподаткування;

    митні платежі, сплачені у зв'язку з наданням умовного часткового звільнення за строк перебування товарів у митному режимі тимчасового ввезення;

    митні платежі, які підлягають сплаті до державного бюджету за такою декларацією, розраховані з урахуванням строку, на який продовжено тимчасове ввезення.

    У разі випуску товарів, поміщених у митний режим тимчасового ввезення з умовним частковим звільненням від оподаткування митними платежами, відображення сум митних платежів здійснюється окремими рядками, а саме:

    митні платежі, які підлягали б сплаті у разі випуску цих товарів у вільний обіг на митній території України, розраховані на дату поміщення їх у митний режим тимчасового ввезення;

    митні платежі, які підлягають сплаті до державного бюджету, розраховані відповідно до кількості місяців перебування в режимі тимчасового ввезення.

    У разі випуску товарів, поміщених у митний режим тимчасового ввезення з умовним частковим звільненням від оподаткування митними платежами, у вільний обіг на митній території України, або передачі таких товарів у користування іншій особі, відображення сум митних платежів здійснюється окремими рядками, а саме:

    митні платежі, які підлягали б сплаті у разі випуску цих товарів у вільний обіг на митній території України, розраховані на дату поміщення їх у митний режим імпорту;

    митні платежі, сплачені у зв'язку з наданням часткового звільнення (у тому числі з урахуванням продовження строку тимчасового ввезення);

    різниця між сумами платежів, які підлягали б сплаті у разі випуску цих товарів у вільний обіг на митній території України, розрахованих на дату поміщення їх у митний режим імпорту, та сумами митних платежів, сплачених за період перебування товарів у режимі тимчасового ввезення.

    При цьому, у разі наявності вищевказаних особливостей наведення відомостей про нарахування митних платежів окремими рядками, відомості про розрахунки, необхідні для обчислення суми, що підлягає сплаті (поверненню), зазначаються в окремих полях електронної МД або електронної копії МД без наведення в паперовому примірнику, а в графі наводиться рядок про нарахування тільки тієї суми, що фактично підлягає сплаті (поверненню) за цією МД.

    При декларуванні продуктів переробки товарів за межами митної території України (із застосуванням часткового звільнення від оподаткування митними платежами), в окремих полях електронної МД або електронної копії МД без наведення в паперовому примірнику зазначається розрахунок позитивної різниці між сумами митних платежів, нарахованих на продукти переробки, та сумами митних платежів, які підлягали б сплаті у разі імпорту відповідних товарів, які були вивезені за межі митної території України для переробки. В графі 47 МД при цьому наводяться відомості про митні платежі, що підлягають сплаті за цією МД.

    У додаткових аркушах права нижня частина графи 47 не заповнюється.

Графа B "ПОДРОБИЦІ РОЗРАХУНКІВ"

    Графа заповнюється у разі сплати (застосування заходів забезпечення сплати відповідно до розділу Х Митного кодексу України) митних платежів та/або сплати плати.

    У графі зазначаються:

    код виду платежу відповідно до класифікатора видів надходжень бюджету, що контролюються митними органами;

    загальна сума платежу за цим кодом, що включає в себе суми відповідного платежу за ЄАД і кожним додатковим аркушем МД, що підлягає перерахуванню до державного бюджету, або на яку надано забезпечення сплати митних платежів;

    для осіб - резидентів, узятих на облік відповідно до статті 455 Митного кодексу України, - код згідно з ЄДРПОУ платника - юридичної особи (відокремленого підрозділу юридичної особи резидента або нерезидента, який має власний код згідно з ЄДРПОУ), або реєстраційний номер облікової картки платника податків - фізичної особи, або серія (за наявності) та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків відповідно до закону); для осіб, на яких не поширюються положення статті 455 Митного кодексу України щодо взяття на облік, - реквізити платіжного документа (номер, дата сплати);

    при проведенні розрахунків із застосуванням векселів у графі зазначаються через знак "/" реквізити векселя (серія, номер, дата видачі векселя, строк платежу), літерний код валюти, у якій видається вексель, відповідно до класифікації валют, найменування векселедержателя. Реквізити векселя можуть зазначатись у графі посадовою особою митного органу (при електронному декларуванні - в електронній МД, а у МД на паперовому носії - від руки з подальшим унесенням цих відомостей до електронної копії МД);

    у разі надання забезпечення сплати митних платежів гарантом зазначається код за ЄДРПОУ гаранта та номер (номери) відповідних гарантійних документів (можуть зазначатись у графі посадовою особою митного органу при електронному декларуванні - в електронній МД, а у МД на паперовому носії - від руки з подальшим унесенням цих відомостей до електронної копії МД).

    У МД, заповненій у звичайному порядку, попередній МД, яка містить всю необхідну для випуску товарів інформацію, додатковій МД на товари, що переміщуються підприємствами:

    у разі сплати сум податку на додану вартість, а також у разі повернення сум податку на додану вартість при оформленні додаткової МД додатково зазначаються відомості про податковий номер особи, якій відповідна сплачена сума може бути віднесена на податковий кредит з податку на додану вартість або з рахунку якої в системі електронного адміністрування податку на додану вартість віднімаються суми податку на додану вартість, що підлягають поверненню.

    На паперовому примірнику МД зазначені вище відомості відображаються в графі у рядку, в якому зазначено відомості про сплату податку на додану вартість додатково у квадратних дужках.

    Якщо за відсутності на відповідних рахунках митного органу коштів Декларанта в сумі, необхідній для сплати нарахованого митного платежу, єдиного збору та/або плати у повному обсязі, сплата такого платежу здійснюється частково за рахунок коштів уповноваженої особи, відповідний рядок МД на паперовому носії перекреслюється; при цьому особою, яка склала МД, від руки окремими рядками зазначаються відкориговані відомості про сплату митного платежу, єдиного збору та/або плати, які засвідчуються печаткою уповноваженої особи. Зазначені відомості заносяться посадовою особою митного органу до електронної копії МД.

    Якщо відомості про нарахування плати в графі 47 МД зазначає посадова особа митного органу, до графи В МД відомості про цю плату також заносить посадова особа митного органу.

    У разі декларування товарів громадянами реквізити платіжного документа можуть заноситися до графи посадовою особою митного органу з подальшим внесенням цією особою таких відомостей до електронної копії МД.

Графа 48 "Відстрочення платежу"

    У разі забезпечення сплати митних платежів відповідно до розділу Х Митного кодексу України зазначається кінцевий термін дії гарантії.

    У разі надання розстрочення (відстрочення) сплати митних платежів зазначається граничний строк сплати грошових зобов'язань.

Графа 49 "Ідентифікаційні дані складу"

    Графа заповнюється при поміщенні товарів у митний режим магазину безмитної торгівлі, митного складу, вільної митної зони комерційного або сервісного типу а також, якщо товари, що поміщуються в обраний митний режим, зберігатимуться на складі митного органу або на митному складі.

    У графі зазначаються відомості про відповідний склад або магазин безмитної торгівлі за такою схемою:

    А/Б,

    де А - код типу складу (вільної митної зони, магазину безмитної торгівлі), а саме:

    1 - митний склад;

    5 - магазин безмитної торгівлі;

    6 - склад митного органу;

    7 - вільна митна зона;

    Б - відомості про склад, вільну митну зону або магазин безмитної торгівлі:

    номер, за яким особу включено до реєстру осіб, яким надано дозвіл на відкриття та експлуатацію митного складу, вільної митної зони або магазину безмитної торгівлі;

    код згідно з Класифікатором митних органів підрозділу митного органу, на який покладено обов'язок щодо здійснення контролю за відповідним складом митного органу.

Графа 50 "Принципал"

    Графа заповнюється у попередній МД, яка містить усю необхідну для випуску товарів інформацію.

    У графі згідно з додатком до цього Порядку зазначаються відомості про перевізника товарів, номер його телефону в міжнародному форматі (з урахуванням коду країни та населеного пункту або мережі оператора мобільного зв'язку) та у попередній МД, яка містить усю необхідну для випуску товарів інформацію, - його електронна адреса.

Графа 52 "Гарантія не дійсна для"

    Графа заповнюється у разі необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У лівому підрозділі графи зазначається розмір гарантійної суми, що не підлягає поверненню (підлягає сплаті) у разі невиконання зобов'язання, забезпеченого гарантією.

    У спрощеній МД лівий підрозділ графи не заповнюється.

    У правому підрозділі графи проставляється цифровий код згідно з класифікатором способів забезпечення сплати митних платежів заходу забезпечення сплати митних платежів, обраного Декларантом, або звільнення від гарантії.

Графа 54 "Місце і дата:"

    У графі зазначаються згідно з пунктом 3 додатка до цього Порядку дані про місцезнаходження особи, відомості про яку зазначені в графі 14 МД, та фізичну особу, яка безпосередньо склала МД: прізвище, ініціали, реєстраційний номер облікової картки платника податків або серія та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та офіційно повідомили про це відповідний орган державної податкової служби і мають відповідну відмітку в паспорті) та особистий підпис.

    У графі також наводяться у міжнародному форматі (з урахуванням коду країни та населеного пункту або мережі оператора мобільного зв'язку) номер телефону особи, яка склала МД, та електронна адреса, що використовується для передавання електронних МД та інших електронних документів митним органам і отримання від митних органів зворотної інформації.

3. Заповнення граф МД при декларуванні товарів, що переміщуються митною територією України транзитом

Графа 1 "ДЕКЛАРАЦІЯ"

    У першому підрозділі графи зазначається 2-значний літерний код напрямку переміщення товарів згідно з класифікатором типів декларацій.

    У другому та третьому підрозділах зазначаються коди митного режиму та типу декларації згідно з класифікаторами митних режимів і типів декларацій відповідно.

Графа 2 "Вантажовідправник/Експортер"

    У графі відповідно до транспортних, товаросупровідних документів зазначаються згідно з додатком до цього Порядку відомості про відправника товарів.

    У разі переміщення міжнародних експрес-відправлень з центральної сортувальної станції до регіональної сортувальної станції або з регіональної сортувальної станції до центральної сортувальної станції зазначаються згідно з додатком до цього Порядку відомості про експрес-перевізника та адреса відповідної центральної (регіональної) сортувальної станції відправлення.

    (абзац другий правил заповнення графи 2 глави 3 розділу ІІ із змінами, внесеними згідно з наказом Міністерства фінансів України від 04.01.2023 р. N 6)

    У разі переміщення вантажу експрес-перевізника з центральної сортувальної станції до пункту пропуску зазначаються згідно з додатком до цього Порядку відомості про експрес-перевізника та адреса відповідної центральної сортувальної станції відправлення.

    (абзац третій правил заповнення графи 2 глави 3 розділу ІІ у редакції наказу Міністерства фінансів України від 23.09.2022 р. N 296 набирає чинності з 18.01.2023 р.)

   У разі переміщення вантажу експрес-перевізника з пункту пропуску до центральної сортувальної станції зазначаються відомості про іноземного оператора, з яким в експрес-перевізника укладено відповідну угоду.

    (правила заповнення графи 2 глави 3 розділу ІІ доповнено абзацом четвертим згідно з наказом Міністерства фінансів України від 04.01.2023 р. N 6)

    У додаткових аркушах графа не заповнюється.

    (правила заповнення графи 2 глави 3 розділу ІІ доповнено абзацом п'ятим згідно з наказом Міністерства фінансів України від 04.01.2023 р. N 6)

Графа 3 "Форми"

    У першому підрозділі графи зазначається порядковий номер комплекту, у другому - загальна кількість комплектів ЄАД і додаткових аркушів.

    Наприклад, якщо використовуються ЄАД та два комплекти додаткових аркушів, в ЄАД зазначається "1/3", у першому комплекті додаткових аркушів - "2/3", у другому комплекті додаткових аркушів - "3/3".

Графа 4 "Відвантажувальні специфікації"

    При поданні МД на паперовому носії у графі зазначається загальна кількість долучених до МД комплектів доповнень, складених Декларантом.

    В інших випадках графа не заповнюється.

Графа 5 "Товари"

    Зазначається загальна кількість задекларованих у МД товарів. Кількість товарів має відповідати кількості граф 31 МД, що заповнюються.

Графа 6 "Всього паковань"

    Зазначається загальна кількість вантажних місць задекларованих у МД товарів відповідно до товаросупровідних документів, пакувальних аркушів.

    Якщо при переміщенні товарів навалом можливо виокремити вантажні місця (переміщення товарів у тюках, кіпах, в'язанках тощо), зазначається кількість вантажних місць.

    Графа не заповнюється:

    якщо товари переміщуються через митний кордон насипом, наливом або навалом і в товаросупровідних документах, пакувальних аркушах не визначено кількість вантажних місць (крім випадків переміщення товарів навалом у разі можливості виокремлення вантажних місць);

    при переміщенні товарів стаціонарними засобами транспортування;

    в періодичній МД;

    у додатковій декларації на товари, переміщені через митний кордон України за періодичною МД.

Графа 7 "Референтний номер"

    За бажанням Декларанта зазначається наданий ним порядковий номер МД.

Графа 8 "Вантажоодержувач"

    У графі зазначаються згідно з додатком до цього Порядку відомості про одержувача, наведені в транспортних документах на товари.

    У разі переміщення міжнародних експрес-відправлень з центральної сортувальної станції до регіональної сортувальної станції або з регіональної сортувальної станції до центральної сортувальної станції зазначаються згідно з додатком до цього Порядку відомості про експрес-перевізника та адреса відповідної центральної (регіональної) сортувальної станції призначення.

    (абзац другий правил заповнення графи 8 глави 3 розділу ІІ із змінами, внесеними згідно з наказом Міністерства фінансів України від 04.01.2023 р. N 6)

    У разі переміщення вантажу експрес-перевізника з пункту пропуску до центральної сортувальної станції зазначаються згідно з додатком до цього Порядку відомості про експрес-перевізника та адреса відповідної центральної сортувальної станції призначення.

    (абзац третій правил заповнення графи 8 глави 3 розділу ІІ у редакції наказу Міністерства фінансів України від 23.09.2022 р. N 296 набирає чинності з 18.01.2023 р.)

   У разі переміщення вантажу експрес-перевізника з центральної сортувальної станції до пункту пропуску зазначаються відомості про іноземного оператора, з яким в експрес-перевізника укладено відповідну угоду.

    (правила заповнення графи 8 глави 3 розділу ІІ доповнено новим абзацом четвертим згідно з наказом Міністерства фінансів України від 04.01.2023 р. N 6, у зв'язку з цим абзац четвертий вважати абзацом п'ятим)

    У додаткових аркушах графа не заповнюється.

Графа 9 "Особа, відповідальна за фінансове врегулювання"

    Графа заповнюється у разі надання забезпечення сплати митних платежів відповідно до розділу Х Митного кодексу України.

    У графі згідно з додатком до цього Порядку зазначаються відомості про особу, яка надає таке забезпечення сплати митних платежів.

    У разі надання забезпечення сплати митних платежів гарантом, в графі додатково вчиняється запис: "Див. доп.", а в доповненні зазначаються відомості про особу, якій видана гарантія (при декларуванні товарів, що переміщуються трубопровідним транспортом, - про оператора трубопровідного транспорту (перевізника)).

Графа 12 "Відомості про вартість"

    Графа заповнюється у разі необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі зазначається у валюті України сума наведених у графах 45 ЄАД і додаткових аркушах митних вартостей задекларованих товарів (або сума митних вартостей за ЄАД і аркушами специфікації).

Графа 14 "Декларант/представник"

    У графі згідно з додатком до цього Порядку наводяться відомості про:

    декларанта, якщо товари декларуються декларантом;

    уповноважену особу, якщо товари декларуються особою, уповноваженою на це декларантом.

    Якщо товари, що переміщуються через митний кордон України іншою особою, декларуються митним брокером, додатково зазначаються серія й номер дозволу на провадження митної брокерської діяльності та дата його видачі.

Графа 15 "Країна відправлення/експорту"

    У графі відповідно до Переліку кодів країн світу наводиться українською мовою коротка назва країни, з якої відправлено товари.

   У разі переміщення вантажу експрес-перевізника зазначаються відомості про країну, у якій сформовано для відправлення вантаж експрес-перевізника.

    (правила заповнення графи 15 глави 3 розділу ІІ доповнено абзацом другим згідно з наказом Міністерства фінансів України від 04.01.2023 р. N 6)

    Графа не заповнюється у разі переміщення міжнародних експрес-відправлень з центральної сортувальної станції до регіональної сортувальної станції або з регіональної сортувальної станції до центральної сортувальної станції.

    (правила заповнення графи 15 глави 3 розділу ІІ доповнено абзацом третім згідно з наказом Міністерства фінансів України від 04.01.2023 р. N 6)

Графа 15а "Країна відправлення/експорту Код"

    У графі зазначається літерний код альфа-2 відповідно до Переліку кодів країн світу країни, назва якої зазначена в графі 15.

Графа 17 "Країна призначення"

    У графі відповідно до Переліку кодів країн світу наводиться українською мовою коротка назва країни призначення або останньої відомої на час подання МД країни призначення.

Графа 17а "Країна призначення Код"

    У графі зазначається літерний код альфа-2 відповідно до Перелік кодів країн світу країни, назва якої зазначена в графі 17.

Графа 18 "Ідентифікація та країна реєстрації транспортного засобу під час відправлення/прибуття"

    У графі зазначаються відомості про транспортний засіб (транспортні засоби), на якому (яких) безпосередньо перебувають товари:

    при транзиті без перевантаження або заміни активного транспортного засобу в пункті пропуску через державний кордон України, через який товари ввезено на митну територію України, та поміщенні товарів у митний режим транзиту не в пункті пропуску через державний кордон України - при пред'явленні товарів митниці відправлення;

    при транзиті у змішаному (комбінованому) сполученні з перевантаженням або заміною активного транспортного засобу в пункті пропуску через державний кордон України, через який товари ввезено на митну територію України, - при пропуску товарів через державний кордон України на митну територію України.

    У лівому підрозділі графи зазначаються ідентифікаційні відомості про транспортний засіб. Залежно від виду транспорту в графі мають зазначатися такі ідентифікаційні відомості:

    морський та річковий транспорт - назва судна;

    повітряний транспорт - номер і дата рейсу;

    автомобільний транспорт - реєстраційний номер автомобіля та (у разі наявності) причепа (напівпричепа);

    залізничний транспорт - номери залізничних вагонів або платформ.

    У правому підрозділі проставляється літерний код альфа-2 відповідно до Переліку кодів країн світу країни реєстрації транспортного засобу або транспортного засобу, що приводить до руху або перевозить розміщені на ньому інші транспортні засоби, якщо перевезення товарів здійснюється комбінацією з декількох транспортних засобів.

    При перевезенні товарів автомобільним транспортом, якщо автомобіль та причіп (напівпричіп) мають різні країни реєстрації, зазначаються коди країн реєстрації автомобіля та причепа (напівпричепа).

    При перевезенні товарів залізничним транспортом код країни реєстрації не зазначається.

    Графа не заповнюється:

    при переміщенні товарів стаціонарними засобами транспортування;

    у разі поміщення товарів, що відправляються залізничним транспортом, у митний режим транзиту не в пункті пропуску через державний кордон України у разі відсутності інформації про номери залізничних вагонів або платформ, якими відправляються товари;

    в періодичній МД;

    у разі переміщення міжнародних експрес-відправлень з центральної сортувальної станції до регіональної сортувальної станції або з регіональної сортувальної станції до центральної сортувальної станції.

    (правила заповнення графи 18 глави 3 розділу ІІ доповнено абзацом шістнадцятим згідно з наказом Міністерства фінансів України від 04.01.2023 р. N 6)

Графа 19 "Контейнер"

    У графі зазначається інформація щодо способу перевезення товарів.

    Проставляються:

    "1", якщо товари прямують у контейнері;

    "0", якщо товари прямують не в контейнері.

    Графа не заповнюється в періодичній МД.

Графа 21 "Ідентифікація і країна реєстрації активного транспортного засобу на кордоні"

    У графі зазначаються відомості про транспортний засіб (транспортні засоби), на якому (яких) передбачається здійснити перетин митного кордону при вивезенні товарів з митної території України (при прохідному транзиті) або доставку до митного органу призначення (при внутрішньому транзиті). При використанні комбінації з декількох транспортних засобів зазначаються відомості про активний транспортний засіб.

    У лівому підрозділі графи зазначаються ідентифікаційні відомості про транспортний засіб. Залежно від виду транспортного засобу в графі мають зазначатися такі ідентифікаційні відомості:

    морський та річковий транспорт - назва судна;

    повітряний транспорт - номер і дата рейсу;

    автомобільний транспорт - реєстраційний номер автомобіля та в разі наявності - причепа (напівпричепа);

    залізничний транспорт - номери залізничних вагонів або платформ.

    У правому підрозділі проставляється літерний код альфа-2 відповідно до Переліку кодів країн світу країни реєстрації транспортного засобу або активного транспортного засобу, якщо перевезення товарів здійснюється комбінацією з декількох транспортних засобів.

    При перевезенні товарів автомобільним транспортом, якщо автомобіль та причіп (напівпричіп) мають різні країни реєстрації, зазначаються коди країн реєстрації автомобіля та причепа (напівпричепа).

    При перевезенні товарів залізничним транспортом країна реєстрації не зазначається.

    Графа не заповнюється:

    при переміщенні товарів стаціонарними засобами транспортування;

    у періодичній МД;

    у разі відсутності у Декларанта на момент подання декларації відомостей про транспортний засіб, на якому товари будуть вивезені за межі митної території України;

    у разі переміщення міжнародних експрес-відправлень з центральної сортувальної станції до регіональної сортувальної станції або з регіональної сортувальної станції до центральної сортувальної станції.

    (правила заповнення графи 21 глави 3 розділу ІІ доповнено новим абзацом чотирнадцятим згідно з наказом Міністерства фінансів України від 04.01.2023 р. N 6, у зв'язку з цим абзац чотирнадцятий вважати відповідно абзацом п'ятнадцятим)

    При переміщенні за періодичною МД товарів залізничним або автомобільним транспортом, а також якщо при декларуванні товарів, що переміщуються залізничним транспортом, у разі перевантаження або заміни активного транспортного засобу на залізничний транспорт або поміщення товарів у митний режим транзиту не в пункті пропуску через митний кордон України, відомості про номери залізничних вагонів або платформ яким (якими) відправлені товари, не зазначались у МД у зв'язку з відсутністю інформації, відповідні відомості подаються Декларантом підрозділу митного оформлення митного органу, яким оформлено МД, у формі Реєстру згідно з підпунктом 4.11 пункту 4 розділу I цього Порядку.

Графа 22 "Валюта і загальна сума за рахунком"

    Графа заповнюється у разі необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У лівому підрозділі наводиться відповідно до класифікації валют літерний код валюти ціни товару відповідно до транспортних, товаросупровідних документів, що визначають вартість товару.

    У правому підрозділі графи зазначається сума наведених у графах 42 ЄАД і додаткових аркушів МД фактурних вартостей задекларованих товарів у валюті, код якої вказаний у лівому підрозділі графи (або сума фактурних вартостей за ЄАД і аркушами специфікації).

    Графа не заповнюється у разі переміщення вантажу експрес-перевізника.

    (правила заповнення графи 22 глави 3 розділу ІІ доповнено абзацом четвертим згідно з наказом Міністерства фінансів України від 04.01.2023 р. N 6)

Графа 23 "Обмінний курс"

    У разі застосування забезпечення сплати митних платежів відповідно до розділу X Митного кодексу України у графі зазначається офіційний курс гривні до іноземної валюти, зазначеної в лівому підрозділі графи 22 МД, установлений Національним банком України на день подання декларації до оформлення.

    Якщо в лівому підрозділі графи 22 МД зазначено код валюти України, в графі проставляється "1".

Графа 25 "Вид транспорту на кордоні"

    У лівому підрозділі графи проставляється код згідно з класифікатором видів транспорту виду транспортного засобу (відповідної комбінації транспортних засобів), на якому (яких) передбачається здійснити перетин митного кордону при вивезенні товарів з митної території України (при прохідному транзиті) або доставку до митного органу призначення (при внутрішньому транзиті).

Графа 26 "Вид транспорту всередині країни"

    У лівому підрозділі графи проставляється код згідно з класифікатором видів транспорту виду транспортного засобу (відповідної комбінації транспортних засобів), на якому (яких) безпосередньо перебувають товари:

    при транзиті без перевантаження або заміни активного транспортного засобу в пункті пропуску через державний кордон України, через який товари ввезено на митну територію України, та поміщенні товарів у митний режим транзиту не в пункті пропуску через державний кордон України - при пред'явленні товарів митниці відправлення;

    при транзиті у змішаному (комбінованому) сполученні з перевантаженням або заміною активного транспортного засобу в пункті пропуску через державний кордон України, через який товари ввезено на митну територію України, - при пропуску товарів через державний кордон України на митну територію України.

Графа 27 "Місце завантаження/вивантаження"

    У разі переміщення товарів з перевантаженням у графі зазначаються:

    у разі навантаження (перевантаження) товарів для вивезення за межі митної території України до трубопроводу - код згідно з визначеним Держмитслужбою розподілом місць митного контролю товарів та митниць, на які покладається фактичний контроль, місця митного контролю, у якому здійснюється таке навантаження (перевантаження);

    в інших випадках - найменування митниці і код структурного підрозділу митного органу згідно з Класифікатором митних органів, у якому передбачається навантаження (перевантаження) товарів на активний транспортний засіб або трубопровід, яким вони перетинатимуть митний кордон при вивезенні з митної території України.

    При переміщенні товарів у міжнародних поштових чи експрес-відправленнях у графі зазначаються найменування митниці та код згідно з Класифікатором митних органів структурного підрозділу митного органу, у зоні діяльності якого розташоване місце міжнародного поштового обміну (центральна сортувальна станція).

Графа 29 "Митниця виїзду/в'їзду"

    При переміщенні товарів прохідним транзитом та у разі застосування транзитної МД для ввезення товарів на митну територію України у графі зазначаються згідно з Класифікатором митних органів найменування митниці і код пункту пропуску, у якому починається транзитне переміщення.

    При декларуванні товарів, що переміщуються на митну територію України трубопровідним транспортом із застосуванням заходів забезпечення сплати митних платежів, у графі зазначається код згідно з визначеним Держмитслужбою розподілом місць митного контролю товарів та митниць, на які покладається фактичний контроль, місця митного контролю, через яке ввозяться товари.

    При митному оформленні в митний режим транзиту товарів, які ввезені на митну територію України з метою подальшого їх поміщення у відповідний митний режим на підставі попередньої МД для ввезення (іншого документа, що може використовуватись замість МД відповідно до статті 94 Митного кодексу України) або транзитної МД без оформлення у будь-якому іншому митному режимі на митній території України, у графі зазначається код пункту пропуску, через який ці товари були ввезені на митну територію України.

    При переміщенні вантажу експрес-перевізника з центральної сортувальної станції до пункту пропуску зазначається код згідно з Класифікатором митних органів такого пункту пропуску.

    (абзац четвертий правил заповнення графи 29 глави 3 розділу ІІ у редакції наказу Міністерства фінансів України від 23.09.2022 р. N 296 набирає чинності з 18.01.2023 р.)

    Графа не заповнюється при декларуванні товарів, що переміщуються внутрішнім транзитом, якщо транзитне переміщення починається не в пункті пропуску, а також при переміщенні товарів стаціонарними засобами транспортування без застосування заходів забезпечення сплати митних платежів.

Графа 30 "Місце розташування товарів"

    У графі зазначаються відомості про місце, в якому здійснюється пред'явлення товарів, а саме:

    для зон митного контролю, яким присвоєно коди, - код відповідної зони митного контролю;

    в інших випадках - відомості про адресу відповідного місця, у якому за погодженням митниці може бути здійснено митний огляд задекларованих товарів.

    Графа не заповнюється при переміщенні товарів стаціонарними засобами транспортування без застосування заходів забезпечення сплати платежів.

Графа 31 "Паковання та опис товарів - Марковання та номери - Номер контейнера (номери контейнерів) - Кількість і вид"

    Кожен вид відомостей, позначених арабськими цифрами, починається з нового рядка із зазначенням порядкового номера.

    Під номером 1 зазначаються торговельне найменування товару та опис товару відповідно до товаросупровідних, транспортних документів в обсязі, достатньому для його розпізнання та віднесення до коду згідно з УКТЗЕД у кількості знаків, визначеній правилами заповнення графи 33 МД, а також, у разі необхідності надання забезпечення сплати митних платежів відповідно до розділу X Митного кодексу України, застосування ставок податків.

    Не допускається перенесення в графу непідтвердженого опису класифікаційних групувань УКТЗЕД, що відповідають коду товару.

    В окремих випадках, якщо в графі 33 МД дозволяється проставлення відповідних чотиризначних умовних кодів зазначається:

    дипломатичний вантаж - у МД на дипломатичні вантажі (крім консульської валізи);

    (правила заповнення графи 31 глави 3 розділу ІІ доповнено новим абзацом п'ятим згідно з наказом Міністерства фінансів України від 04.01.2023 р. N 6)

    міжнародні експрес-відправлення - при переміщенні товарів у міжнародних експрес-відправленнях;

    (правила заповнення графи 31 глави 3 розділу ІІ доповнено новим абзацом шостим згідно з наказом Міністерства фінансів України від 04.01.2023 р. N 6)

    гуманітарна допомога - у разі застосування транзитної МД для ввезення на митну територію України товарів гуманітарної допомоги.

    (правила заповнення графи 31 глави 3 розділу ІІ доповнено новим абзацом сьомим згідно з наказом Міністерства фінансів України від 04.01.2023 р. N 6, у зв'язку з цим абзаци п'ятий - вісімнадцятий вважати відповідно абзацами восьмим - двадцять першим)

    Під номером 2, якщо заповнюється графа 6 МД, зазначаються відомості про кількість вантажних місць та код відповідно до класифікатора видів упаковок, найбільш наближений до характеристик упаковки вантажного місця; відомості про код упаковки не зазначаються у разі переміщення вантажу експрес-перевізника. Якщо в графі 6 МД зазначено "0", зазначається: "Місць 0".

    (абзац восьмий правил заповнення графи 31 глави 3 розділу ІІ із змінами, внесеними згідно з наказом Міністерства фінансів України від 04.01.2023 р. N 6)

    Під номером 3, якщо в графі 19 МД зазначено "1", зазначаються відомості про контейнери в такому порядку: спочатку проставляється загальна кількість контейнерів, далі через знак "/" зазначаються відомості про кожен контейнер: номер контейнера, через знак "/" - код типу контейнера згідно з класифікатором типів контейнерів, через знак "/" - цифровий код стану заповнення контейнера.

    Якщо тип контейнера не визначено класифікатором типів контейнерів, проставляється код згідно з цим класифікатором, що відповідає позиції "Невідомий тип контейнера".

    Застосовуються такі коди стану заповнення контейнера:

    "1", якщо, крім товару, відомості про який наведено в цій графі 31, у контейнері не переміщуються інші товари;

    "2", якщо, крім товару, відомості про який наведено в цій графі 31, у контейнері переміщуються інші товари, задекларовані в цій МД, та не переміщуються товари, що не декларуються в цій МД;

    "3", якщо, крім товару, відомості про який наведено в цій графі 31, у контейнері переміщуються інші товари, задекларовані в цій МД, а також товари, що не декларуються в цій МД;

    "4", якщо, крім товару, відомості про який наведено в цій графі 31, у контейнері не переміщуються інші товари, задекларовані в цій МД, та переміщуються інші товари, що не декларуються в цій МД.

    Відомості про кожен контейнер розділяються пропуском або зазначаються з нового рядка.

    Якщо в графі 19 МД зазначено "0", під номером 3 проставляється "0". Якщо графа 19 МД не заповнюється, номер 3 та відомості під цим номером не зазначаються.

    Під номером 4 зазначаються:

    у періодичній МД - чотиризначне число, що складається з порядкового номера місяця й останніх двох цифр року (або два таких числа через знак "-", якщо дні початку та закінчення періоду переміщення належать до різних календарних місяців) періоду дії періодичної МД;

    у додатковій декларації на товари, переміщені через митний кордон України за періодичною МД, - чотиризначне число, що складається з порядкового номера місяця, за який подається додаткова декларація, й останніх двох цифр року.

    В інших випадках номер 4 та відомості під цим номером не зазначаються.

Графа 32 "Товар N "

    У графі проставляється порядковий номер товару, що декларується в графі 31 МД.

Графа 33 "Код товару"

    При переміщенні товарів із застосуванням забезпечення сплати митних платежів відповідно до розділу X Митного кодексу України, в першому підрозділі графи зазначаються перші 8 знаків коду товару згідно з УКТЗЕД. У другому підрозділі графи зазначаються дев'ятий та десятий знаки коду товару згідно з УКТЗЕД.

    В інших випадках на вибір Декларанта код товару згідно з УКТЗЕД може зазначатися в першому підрозділі графи:

    на рівні перших шести знаків - при переміщенні товарів прохідним транзитом;

    на рівні перших чотирьох знаків - при переміщенні товарів внутрішнім транзитом. У таких МД допускається також декларування товарів на рівні коду товарної підкатегорії згідно з УКТЗЕД. В окремих випадках наводяться умовні коди:

    (абзац четвертий правил заповнення графи 33 глави 3 розділу ІІ із змінами, внесеними згідно з наказом Міністерства фінансів України від 04.01.2023 р. N 6)

    "9902" - у МД на дипломатичні вантажі (крім консульської валізи);

    "9903" - у разі переміщення внутрішнім транзитом вантажу експрес-перевізника та товарів у міжнародних експрес-відправленнях;

    (абзац шостий правил заповнення графи 33 глави 3 розділу ІІ у редакції наказу Міністерства фінансів України від 04.01.2023 р. N 6)

    з центральної сортувальної станції до регіональної сортувальної станції (з регіональної сортувальної станції до центральної сортувальної станції);

    з центральної сортувальної станції до пункту пропуску (з пункту пропуску до центральної сортувальної станції);

    (абзац восьмий правил заповнення графи 33 глави 3 розділу ІІ у редакції наказу Міністерства фінансів України від 23.09.2022 р. N 296 набирає чинності з 18.01.2023 р.)

    абзац дев'ятий правил заповнення графи 33 глави 3 розділу ІІ виключено

    (згідно з наказом Міністерства фінансів України від 04.01.2023 р. N 6, у зв'язку з цим абзаци десятий - чотирнадцятий вважати відповідно абзацами дев'ятим - тринадцятим)

    "9905" - у разі застосування транзитної МД для ввезення на митну територію України товарів гуманітарної допомоги.

    У п'ятому підрозділі графи проставляється:

    "1" - якщо товар внесений до списків товарів військового призначення чи подвійного використання, міжнародні передачі яких підлягають державному експортному контролю, та ввезення такого товару з метою транзиту через митну територію України потребує дозволу або висновку Держекспортконтролю;

    "2" - якщо товар внесений до списків товарів подвійного використання, міжнародні передачі яких підлягають державному експортному контролю, але відповідно до законодавства дозвіл або висновок Держекспортконтролю при ввезенні такого товару з метою транзиту через митну територію України не потрібен;

    "0" - у всіх інших випадках.

Графа 35 "Маса брутто (кг)"

    У графі зазначається вага брутто (у кілограмах) товару, описаного в графі 31 МД, згідно з товаросупровідними документами. Якщо у відомостях про вагу брутто, що містяться в товаросупровідних документах, є розбіжності, відомості зазначаються згідно з одним з таких документів на вибір Декларанта або визначені за результатами зважування.

    Графа не заповнюється:

    при декларуванні товарів, що переміщуються стаціонарними засобами транспортування;

    в періодичній МД.

Графа 37 "ПРОЦЕДУРА"

    У графі проставляється код процедури переміщення товарів відповідно до заявленого митного режиму.

    У першому підрозділі графи проставляється чотиризначний код, перші дві цифри якого - код митного режиму відповідно до класифікатора митних режимів, наступні дві - код попереднього митного режиму згідно з класифікатором митних режимів. Якщо попередній митний режим відсутній, третьою і четвертою цифрами коду проставляється "00".

    У другому підрозділі графи проставляється чотиризначний код, перші два знаки якого - літерний код особливості переміщення товарів, наступні два знаки - цифровий код додаткової особливості переміщення товарів згідно з класифікатором особливостей переміщення товарів через митний кордон України.

    Якщо при переміщенні товарів особливості та/або додаткові особливості переміщення - відсутні або не визначені класифікатором особливостей переміщення товарів через митний кордон України, в другому підрозділі графи проставляються коди особливості та/або додаткової особливості переміщення товарів згідно з класифікатором особливостей переміщення товарів через митний кордон України, що відповідають позиціям "Інше".

Графа 38 "Маса нетто (кг)"

    У графі зазначається в кілограмах вага товару, описаного в графі 31 МД, без будь-якої упаковки (якщо описом цієї графи не передбачено інше) згідно з товаросупровідними документами. Якщо у відомостях про вагу нетто, що містяться в товаросупровідних документах, є розбіжності, відомості зазначаються згідно з одним з таких документів на вибір Декларанта або визначені за результатами зважування.

    У разі відсутності в товарно-транспортних (інших товаросупровідних) документах відомостей про вагу товару без будь-якої упаковки зазначається вага нетто товару, зазначена в цих товарно-транспортних (інших товаросупровідних) документах.

    У періодичній МД зазначається в кілограмах вага товару, на яку оформлено періодичну МД.

    Графа не заповнюється:

    при переміщенні електроенергії;

    у разі переміщення вантажу експрес-перевізника.

    (абзац четвертий правил заповнення графи 38 глави 3 розділу ІІ замінено абзацами згідно з наказом Міністерства фінансів України від 04.01.2023 р. N 6)

Графа 40 "Загальна декларація / попередній документ"

    Графа заповнюється, якщо поданню МД передувало оформлення тимчасової, попередньої, періодичної МД, МД, за якою ці товари поміщувалися в останній митний режим, що передує заявленому, або іншого документа, який при оформленні товару в митний режим, що передує заявленому, використовувався замість МД.

    У разі переміщення вантажу експрес-перевізника з центральної сортувальної станції до пункту пропуску зазначаються відомості про всі митні декларації та інші документи, що відповідно до законодавства можуть використовуватись замість МД або її замінюють, за якими декларуються товари, що переміщуються у складі вантажу експрес-перевізника.

    (абзац другий правил заповнення графи 40 глави 3 озділу ІІ у редакції наказу Міністерства фінансів України від 23.09.2022 р. N 296 набирає чинності з 18.01.2023 р.)

    У графі зазначаються відомості про відповідні попередні документи у формі коду з трьох складових, розділених знаком "/":

    код документа відповідно до Класифікатора документів;

    номер документа;

    номер товару у відповідному документі (за наявності в такому документі нумерації товарів).

Графа 41 "Додаткові одиниці"

    Якщо для зазначеного в графі 33 МД коду товарної підкатегорії УКТЗЕД передбачено додаткову одиницю виміру, в графі зазначаються код цієї одиниці виміру відповідно до класифікатора одиниць вимірювання та обліку, що використовуються у процесі оформлення МД, через знак "/" - кількість товару в цій одиниці виміру.

    У періодичній МД зазначаються відомості про кількість товару, на яку оформлено періодичну МД.

    Графа не заповнюється, якщо для товару, заявленого в графі 31 МД, УКТЗЕД не передбачено додаткової одиниці виміру або в графі 33 МД зазначається код товару на рівні менше 10 знаків згідно з УКТЗЕД.

Графа 42 "Ціна товару"

    Графа заповнюється у разі необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі з точністю до чотирьох знаків у дробовій частині наводиться фактурна вартість товару у валюті відповідно до транспортних, товаросупровідних документів, що визначають вартість товару.

Графа 44 "Додаткова інформація / Оформлені документи / сертифікати та авторизації"

    У графі зазначаються відомості про необхідні для здійснення митного контролю та митного оформлення товарів, транспортних засобів комерційного призначення документи:

    рахунок або інший документ, що визначає вартість товару;

    визначені пунктами 7 - 9 частини восьмої статті 257 Митного кодексу України;

    визначені пунктами 1 - 11 частини третьої статті 335 Митного кодексу України;

    рішення щодо зобов'язуючої інформації відповідно до статті 23 Митного кодексу України.

    Відомості щодо кожного документа зазначаються з нового рядка за такою схемою: код документа згідно з Класифікатором документів, через пробіл - номер документа, дата та (за наявності даних) кінцевий термін його дії.

    Якщо документ відсутній у відповідному розділі Класифікатора документів, в декларації зазначається код некласифікованого документа відповідного розділу.

    Якщо документу відповідає код некласифікованого документа, перед номером документа зазначається його скорочена назва, яка має дозволяти ідентифікувати документ.

    У разі використання при декларуванні додаткових аркушів реквізити документів, які стосуються всіх товарів, що декларуються в цій МД, наводяться в цій графі тільки в основному аркуші МД і в додаткових аркушах цієї МД не дублюються. При цьому після коду кожного документа, який стосується всіх задекларованих товарів, проставляється символ "*".

    При внесенні до графи відомостей про документи, які відповідно до Митного кодексу України не подаються митному органу одночасно з МД та зберігаються Декларантом, перед кодом документа проставляється символ "d".

    При внесенні до графи відомостей про документ, який надавався митному органу в попередніх випадках митного оформлення товарів із застосуванням МД, перед кодом такого документа проставляється символ "m".

    При поданні МД на товари, митне оформлення яких за раніше поданою до оформлення МД не було завершено з наданням відмови в прийнятті МД або митному оформленні, в графі зазначаються відомості про відповідну картку відмови.

    Відомості про дозволи на право здійснення митної брокерської діяльності, кваліфікаційні посвідчення та паспортні документи представника митного брокера, а також документи, відомості про які наведено в графі 40 МД, до графи не вносяться. У разі подання МД із застосуванням спрощень, у тому числі наданих авторизованим економічним операторам, зазначаються відомості про авторизації на застосування таких спрощень.

    При переміщенні міжнародних експрес-відправлень у графі зазначаються відомості про номерний товаросупровідний документ, який є договором на перевезення кожного окремого міжнародного експрес-відправлення, і рахунок або інший документ, що визначає вартість товару.

    У періодичній МД зазначаються відомості тільки про такі документи щодо дотримання вимог законодавства з питань застосування заходів нетарифного регулювання, які свідчать про дотримання лише таких із вищезазначених вимог, що згідно із законодавством мають бути дотримані до початку переміщення товарів через митний кордон України. Відомості про товарно-транспортні документи при цьому в графі не зазначаються.

    При переміщенні за періодичною МД товарів залізничним або автомобільним транспортом, а також якщо при декларуванні товарів, що переміщуються залізничним транспортом, у разі перевантаження або заміни активного транспортного засобу на залізничний транспорт або поміщення товарів у митний режим транзиту не в пункті пропуску через митний кордон України, відомості про номери залізничних вагонів або платформ, яким (якими) відправлені товари, та відповідні залізничні накладні не зазначались у МД у зв'язку з відсутністю інформації, такі відомості (зокрема, про товарно-транспортний документ, за яким відправлено товари) подаються Декларантом підрозділу митного оформлення митного органу, яким оформлено МД, у формі Реєстру згідно з підпунктом 4.11 пункту 4 розділу I цього Порядку. Якщо не зазначались тільки номери накладних, інформація не подається.

    У графі також зазначаються у вигляді кодів відповідно до Класифікатора документів відомості, що підтверджують дотримання встановлених законодавством заборон та обмежень щодо переміщення товарів через митний кордон України, та інші передбачені частиною восьмою статті 257 Митного кодексу України відомості, необхідні для дотримання будь-яких особливих правил.

Графа 45 "Коригування"

    Графа заповнюється у разі необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі зазначається у валюті України заявлена митна вартість товару.

Графа 47 "Розрахунок податків"

    Графа заповнюється у разі сплати за МД плати, необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У графі наводяться відомості про нарахування митних платежів. Якщо за МД нараховується та справляється плата, відомості про її нарахування наводяться у цій графі основного аркуша МД.

    У полі "Вид" зазначається код виду платежу відповідно до класифікатора видів надходжень бюджету, що контролюються митними органами.

    У полі "База оподаткування" зазначаються:

    при нарахуванні мита:

    за адвалорною ставкою - митна вартість товару, зазначена в графі 45 МД;

    при нарахуванні за специфічною ставкою - кількість товару у відповідних одиницях вимірювання та обліку;

    при нарахуванні акцизного податку:

    у разі обчислення акцизного податку із застосуванням адвалорних ставок - відповідна база оподаткування (вартість товарів (продукції), що ввозяться на митну територію України, за встановленими імпортером максимальними роздрібними цінами на товари (продукцію), які він імпортує, без податку на додану вартість та з урахуванням акцизного податку);

    у разі обчислення акцизного податку із застосуванням специфічних ставок з ввезених на митну територію України підакцизних товарів (продукції) - відповідна база оподаткування (величина, визначена в одиницях виміру ваги, об'єму, кількості товару (продукції), об'єму циліндрів двигуна автомобіля або в інших натуральних показниках);

    при нарахуванні податку на додану вартість:

    митна вартість товару, зазначена в графі 45 МД, збільшена на суму мита (для товарів, що підлягають обкладенню митом) та акцизного податку (для товарів, що підлягають обкладенню акцизним податком);

    при нарахуванні плати - кількість годин роботи посадової особи митного органу, витрачених на виконання митних формальностей поза місцем розташування митного органу або поза робочим часом, установленим для митного органу, незалежно від кількості оформлених МД.

    У полі "Ставка" зазначаються:

    при нарахуванні мита - установлений законодавством розмір ставки мита;

    при нарахуванні акцизного податку - установлений законодавством розмір ставки акцизного податку;

    при нарахуванні податку на додану вартість - установлений законодавством розмір ставки податку на додану вартість;

    при нарахуванні плати - установлений законодавством розмір ставки плати;

    У полі "Сума" зазначається нарахована сума відповідного платежу. Розмір плати визначається залежно від кількості зазначених у полі "База оподаткування" годин з урахуванням установленого законодавством розміру плати за одну годину.

    У полі "СО" зазначається відповідний код способу розрахунку згідно з класифікатором способів розрахунків.

    Відомості щодо нарахування плати можуть зазначатись у графі посадовою особою митного органу (при електронному декларуванні - в електронній МД, а у МД на паперовому носії - від руки з подальшим унесенням цих відомостей до електронної копії МД). У МД на паперовому носії відомості про нарахування плати візуються підписом особи, якою подана МД.

    У додаткових аркушах права нижня частина графи 47 не заповнюється.

Графа B "ПОДРОБИЦІ РОЗРАХУНКІВ"

    Графа заповнюється у разі сплати (застосування заходів забезпечення сплати відповідно до розділу Х Митного кодексу України) митних платежів та/або сплати плати.

    У графі зазначаються:

    код виду платежу відповідно до класифікатора видів надходжень бюджету, що контролюються митними органами;

    загальна сума платежу за цим кодом, що включає в себе суми відповідного платежу за ЄАД і кожним додатковим аркушем МД, що підлягає перерахуванню до державного бюджету, або на яку надано забезпечення сплати митних платежів;

    для осіб - резидентів, узятих на облік відповідно до статті 455 Митного кодексу України, - код згідно з ЄДРПОУ платника - юридичної особи (відокремленого підрозділу юридичної особи резидента або нерезидента, який має власний код згідно з ЄДРПОУ), або реєстраційний номер облікової картки платника податків - фізичної особи, або серія (за наявності) та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків відповідно до закону); для осіб, на яких не поширюються положення статті 455 Митного кодексу України щодо взяття на облік, - реквізити платіжного документа (номер, дата сплати);

    у разі надання забезпечення сплати митних платежів гарантом зазначається код за ЄДРПОУ гаранта та номер (номери) відповідних гарантійних документів (можуть зазначатись у графі посадовою особою митного органу при електронному декларуванні - в електронній МД, а у МД на паперовому носії - від руки з подальшим унесенням цих відомостей до електронної копії МД).

    Якщо за відсутності на відповідних рахунках митного органу коштів Декларанта в сумі, необхідній для сплати плати у повному обсязі, сплата плати здійснюється частково за рахунок коштів уповноваженої особи, відповідний рядок МД на паперовому носії перекреслюється; при цьому особою, яка склала МД, від руки окремими рядками зазначаються відкориговані відомості про сплату єдиного збору та/або плати, які засвідчуються печаткою уповноваженої особи. Зазначені відомості заносяться посадовою особою митного органу до електронної копії МД.

    Якщо відомості про нарахування плати в графі 47 МД зазначає посадова особа митного органу, до графи В МД відомості про цю плату також заносить посадова особа митного органу.

    У разі декларування товарів громадянами реквізити платіжного документа можуть заноситися до графи посадовою особою митного органу з подальшим внесенням цією особою таких відомостей до електронної копії МД.

Графа 49 "Ідентифікаційні дані складу"

    Графа заповнюється, якщо товари і транспортні засоби, що поміщуються в митний режим транзиту, зберігатимуться на складі митного органу або на митному складі.

    У графі зазначаються відомості про відповідний склад за такою схемою:

    А/Б,

    де А - код типу складу, а саме:

    1 - митний склад;

    6 - склад митного органу;

    Б - відомості про склад:

    номер, за яким особу включено до реєстру осіб, яким надано дозвіл на відкриття та експлуатацію митного складу;

    код згідно з Класифікатором митних органів підрозділу митного органу, на який покладено обов'язок щодо здійснення контролю за відповідним складом митного органу.

Графа 50 "Принципал"

    У графі згідно з додатком до цього Порядку зазначаються відомості про перевізника товарів, задекларованих у МД, номер його телефону в міжнародному форматі (з урахуванням коду країни та населеного пункту або мережі оператора мобільного зв'язку) та відомості про фізичну особу, що приймає задекларовані товари до перевезення: прізвище, власне ім'я, серія та номер паспорта (для громадян нерезидентів: прізвище, ім'я та по батькові (за наявності), громадянство, реквізити паспортного документа або документа, що його замінює).

    При відправленні товарів автомобільним транспортом із застосуванням книжки МДП додатково зазначається індивідуальний ідентифікаційний номер держателя книжки МДП, який відповідно до норм Конвенції МДП присвоюється держателю гарантійним об'єднанням країни реєстрації та вказується у графі 3 титульної сторінки обкладинки книжки МДП та графі 4 відривних аркушів.

    При залізничних перевезеннях зазначається назва залізниці, що приймає товари до перевезення.

    При переміщенні товарів залізничним транспортом, у міжнародних експрес-відправленнях, стаціонарними засобами транспортування зазначаються відомості про перевізника товарів, а відомості про фізичну особу, яка приймає задекларовані товари до перевезення, не зазначаються.

    (абзац четвертий правил заповнення графи 50 глави 3 розділу ІІ у редакції наказу Міністерства фінансів України від 04.01.2023 р. N 6)

Графа 52 "Гарантія не дійсна для"

    Графа заповнюється у разі необхідності надання забезпечення сплати митних платежів відповідно до розділу X Митного кодексу України, а також у разі ненадання гарантії, якщо сума митних платежів, що підлягають сплаті, не перевищує суми, еквівалентної 1000 євро.

    У лівому підрозділі графи зазначається розмір гарантійної суми, що не підлягає поверненню (підлягає сплаті) у разі невиконання зобов'язання, забезпеченого гарантією.

    У правому підрозділі графи проставляється цифровий код згідно з класифікатором способів забезпечення сплати митних платежів способу забезпечення сплати митних платежів, обраного Декларантом, або звільнення від гарантії.

Графа 53 "Митниця призначення (та країна)"

    При переміщенні товарів прохідним транзитом у графі зазначаються згідно з Класифікатором митних органів найменування митниці і код пункту пропуску, через який передбачається вивезення товарів за межі митної території України.

    При декларуванні товарів, що переміщуються на митну територію України трубопровідним транспортом із застосуванням заходів забезпечення сплати митних платежів та вивезення яких за межі митної території України здійснюватиметься трубопровідним транспортом, у графі зазначається код згідно з визначеним Держмитслужбою розподілом місць митного контролю товарів та митниць, на які покладається фактичний контроль, місця митного контролю, через яке передбачається вивезення товарів за межі митної території України.

    У разі застосування транзитної МД для ввезення товарів на митну територію України та при внутрішньому транзиті у графі зазначаються згідно з Класифікатором митних органів найменування митниці і код підрозділу митниці, до якого направляються товари.

    Графа не заповнюється при переміщенні товарів стаціонарними засобами транспортування без застосування заходів забезпечення сплати митних платежів.

Графа 54 "Місце і дата:"

    У графі зазначаються згідно з пунктом 3 додатка до цього Порядку відомості про місцезнаходження особи, відомості про яку зазначені в графі 14 МД, та фізичну особу, яка безпосередньо склала МД: прізвище, ініціали, реєстраційний номер облікової картки платника податків або серія та номер паспорта (для фізичних осіб, які через свої релігійні переконання відмовляються від прийняття реєстраційного номера облікової картки платника податків та офіційно повідомили про це відповідний орган державної податкової служби і мають відповідну відмітку в паспорті) та особистий підпис.

    У графі також наводиться у міжнародному форматі (з урахуванням коду країни та населеного пункту або мережі оператора мобільного зв'язку) номер телефону особи, яка склала МД, та електронна адреса, що використовується для передавання електронних МД та інших електронних документів митним органам і отримання від митних органів зворотної інформації.

4. Заповнення граф A, C, D/J, E/J, G, I, F митних декларацій посадовою особою митного органу

Графа A "ПІДРОЗДІЛ ВІДПРАВЛЕННЯ / ЕКСПОРТУ / ПРИЗНАЧЕННЯ"

    У першому рядку графи автоматизованою системою митного оформлення (далі - АСМО) чи посадовою особою підрозділу митного оформлення митного органу, якому подана МД, проставляється 18-значний реєстраційний номер МД, що формується за такою схемою:

    "PPUAММММММНННННННК", де

    "PP" - останні 2 цифри року, в якому прийнято МД;

    "UAММММММ" - код згідно з Класифікатором митних органів підрозділу митного оформлення, яким прийнято МД;

    "ННННННН" - 7-значна цифрова (цифрово-літерна) складова реєстраційного номера МД, що не має повторюватись для відповідного восьмизначного коду підрозділу митного оформлення протягом календарного року. У разі реорганізації структурних підрозділів митниць новоствореними структурними підрозділами, що використовуватимуть коди, які були закріплені за підрозділами, попередньо розташованими за відповідними адресами, забезпечується використання порядкових номерів з діапазону, що виключає повторення використаних номерів;

    "К" - контрольний символ.

    У МД на паперовому носії в ЄАД під реєстраційним номером названою посадовою особою також проставляються дата та час подання декларації, її прізвище та підпис.

    Реєстраційний номер МД проставляється також у правому верхньому куті кожного аркуша доповнення.

    Частину коду "PPUAММММММ" може зазначати особа, яка склала МД.

    В електронній МД у нижній частині графи за допомогою програмного забезпечення особи, яка склала МД, додатково вчиняється запис: "Електронне декларування".

Графа C "МИТНИЦЯ ВІДПРАВЛЕННЯ"

    Графа заповнюється в ЄАД.

    При ввезенні транспортних засобів на митну територію України з наданням пільг з оподаткування у разі наявності обмежень щодо передавання транспортного засобу його власником у володіння та/або користування, та/або розпорядження іншим громадянам чи підприємствам без сплати належних митних платежів у вільному місці графи вчиняється запис:

    "Обмеження щодо використання транспортного засобу:" із зазначенням конкретного обмеження, встановленого законодавством України, зокрема:

    "Не може використовуватись для цілей підприємницької діяльності в Україні";

    "Не може бути розкомплектований чи переданий у володіння, користування або розпорядження іншим особам";

    "Тимчасовий облік до "___" та зазначається кінцева дата тимчасового обліку транспортного засобу в державних реєстраційних органах України;

    інші обмеження (зазначаються обмеження та реквізити нормативно-правового акта, відповідно до якого встановлюється таке обмеження).

    Якщо в МД декларуються декілька товарів, перед зазначеним записом додатково вчиняється запис: "Товар N" і зазначається номер товару, якого стосується такий запис.

    У МД на паперовому носії запис засвідчується підписом посадової особи митного органу та скріплюється відбитком її особистої номерної печатки.

Графа D/J "КОНТРОЛЬ МИТНИЦЕЮ ВІДПРАВЛЕННЯ/ПРИЗНАЧЕННЯ"

    Заповнюється посадовою особою митного органу в усіх аркушах ЄАД.

    У полях граф:

    "Результат" - у разі відмови в митному оформленні вчиняється запис: "У митному оформленні відмовлено", зазначається номер картки відмови в прийнятті МД, митному оформленні, випуску чи пропуску товарів, транспортних засобів комерційного призначення та проставляються прізвище й підпис посадової особи, якою складено зазначену картку. У разі визнання недійсною МД на паперовому носії вчиняється запис: "Визнано недійсною" - та проставляються прізвище, підпис посадової особи та відбиток її особистої номерної печатки;

    У разі виконання митних формальностей та завершення митного оформлення за МД АСМО в автоматичному режимі зазначається запис "Автоматичний випуск", при цьому прізвища, дані про штамп ПМК та особисті номерні печатки посадових осіб митниці не зазначаються.

    "Накладення пломби" - якщо поміщення товарів у митний режим передбачає накладення митного забезпечення у вигляді пломб, в полі зазначаються відомості про накладені пломби у вигляді коду:

    КК/МММ/ННН,

    де КК - кількість пломб;

    МММ/ННН - перші три цифри коду митного органу та номер митного забезпечення, що відображаються на відтиску пломби.

    При накладенні одноразових номерних індикаторних запірно-пломбувальних пристроїв зазначається кількість накладених пристроїв та через знак "/" - їх серія та номер. Відомості про серію та номер кожного накладеного пристрою розділяються знаком "/";

    "Тип" - якщо при здійсненні митного оформлення товарів у митному режимі тимчасового ввезення (вивезення) застосовуються засоби ідентифікації (крім накладення пломб), в полі посадовою особою митного органу зазначаються відомості про такі засоби ідентифікації;

    У разі застосування спеціального спрощення у вигляді самостійного накладення пломб спеціального типу, якщо поміщення товарів у митний режим передбачає накладення митного забезпечення у вигляді пломб, у полі "Накладення пломби" зазначаються відомості про кількість та ідентифікаційні відомості накладених пломб;

    "Строк доставки (дата)":

    при поміщенні товарів у митний режим тимчасового ввезення зазначається кінцева дата зворотного вивезення товарів;

    при поміщенні товарів у митний режим безмитної торгівлі зазначається кінцева дата строку перебування товарів у цьому режимі;

    при поміщенні товарів у митний режим переробки на митній території України зазначається кінцева дата строку переробки товарів на митній території України;

    при поміщенні товарів у митний режим митного складу зазначається кінцева дата зберігання товарів у цьому режимі;

    при поміщенні товарів у митний режим переробки за межами митної території України зазначається кінцева дата строку переробки товарів за межами митної території України;

    при поміщенні товарів у митний режим тимчасового вивезення зазначається кінцева дата зворотного ввезення товарів;

    при митному оформленні складової комплектного об'єкта зазначається кінцева дата строку, протягом якого підприємство має ввезти на митну територію України (вивезти за межі митної території України) та здійснити декларування комплектного об'єкта в повному обсязі, з урахуванням продовження такого строку;

    у періодичній або попередній МД зазначається кінцева дата строку дії періодичної або попередньої МД;

    у тимчасовій або спрощеній МД зазначається гранична дата подання додаткової декларації.

    Подані митному органу тимчасова або періодична МД підтверджують взяття Декларантом зобов'язання подати митному органу додаткову декларацію відповідно до статей 260 та 261 Митного кодексу України.

    У додатковій декларації поле "Строк доставки (дата)" не заповнюється.

    "Підпис" - за схемою "ГГ:XX", де ГГ - година, XX - хвилина, зазначається час завершення митного оформлення, проставляються прізвище та підпис посадової особи митниці, що завершила митне оформлення;

    "Печатка" - у разі застосування МД на паперовому носії проставляється відбиток штампа ПМК посадової особи митниці, що прийняла МД до оформлення, під ним (поряд з ним) - відбиток особистої номерної печатки посадової особи митниці, що завершила митне оформлення.

    У разі оформлення періодичної МД та постановки на контроль в ЄАІС Держмитслужби попередньої МД на паперовому носії, після проставлення штампа ПМК, який засвідчує прийняття МД для оформлення, посадовою особою митного органу (замість відбитка особистої номерної печатки) у графі кожного аркуша ЄАД, в нижній частині додаткових аркушів та доповнень проставляється другий відбиток штампа ПМК. У разі прийняття митним органом рішення про випуск відповідно до заявленого митного режиму товарів, транспортних засобів комерційного призначення за попередньою МД, яка містить усю необхідну для цього інформацію, поряд із відбитками штампа ПМК додатково проставляється відбиток особистої номерної печатки.

    На додаткових аркушах МД на паперовому носії відбиток штампа ПМК та особиста номерна печатка посадової особи митного органу проставляються внизу аркуша на незаповненому полі графи 47 МД. Якщо всі поля графи 47 МД заповнені, відбиток штампа ПМК проставляється над графою C МД, особиста номерна печатка - в графі C МД.

    У разі потреби робляться інші відмітки, що свідчать про результати митного оформлення, про накладання митного забезпечення тощо.

Графа E/J "КОНТРОЛЬ МИТНИЦЕЮ ВІДПРАВЛЕННЯ / ЕКСПОРТУ / ПРИЗНАЧЕННЯ"

    У разі складення доповнення посадовою особою митного органу в лівому нижньому куті нижньої частини графи посадовою особою митного органу, яка склала доповнення, учиняється напис: "Складено H доповнень", де H - кількість комплектів аркушів доповнення, складених цією особою.

    У разі засвідчення ксерокопій оформлених аркушів МД на паперовому носії, у нижній частині графи посадовою особою митного органу, що засвідчує копію, зазначаються дата засвідчення копії (копій), порядковий номер комплекту ЄАД чи додаткових аркушів, зазначений у першому підрозділі графи 3 МД, кількість засвідчених копій, реквізити заявника.

    Якщо при виконанні митних формальностей поза місцем розташування митного органу або поза робочим часом, установленим для митного органу, нарахування плати здійснюється в іншій МД (або уніфікованій митній квитанції МД-1), у нижній частині графи зазначаються відповідний код згідно з Класифікатором документів та реєстраційний номер такої іншої МД (уніфікованої митної квитанції МД-1).

    У разі невиконання зобов'язання, забезпеченого гарантією, в нижній частині графи зазначаються код згідно з Класифікатором документів і реквізити документа, за яким сплачено митні платежі. Через знак "/" зазначається сума сплачених митних платежів.

    У графі посадовою особою митного органу також можуть проставлятись інші відмітки (записи) й інформаційні коди, що формуються при проведенні митного контролю та митного оформлення.

    У разі застосування МД на паперовому носії відомості про виконання митних формальностей зазначаються тільки в електронній копії МД на паперовому носії без зазначення у паперовому примірнику.

Графа F "ЗАСВІДЧЕННЯ КОМПЕТЕНТНИМИ ОРГАНАМИ"

    Графа заповнюється в аркушах з позначенням "4/5" МД, якщо при переміщенні товарів відповідно до законодавства:

    здійснюється заміна автомобіля, що приводить до руху причіп (напівпричіп) (без здійснення операцій з товарами або їх перевантаження);

    здійснюється заміна транспортного засобу або перевантаження товарів на інший транспортний засіб або в контейнер;

    здійснюється накладення митного забезпечення.

    Заповнення правого підрозділу графи здійснюється, якщо зазначені обставини відбуваються щодо переміщуваних товарів повторно.

    У полях підрозділів графи зазначаються номери нових або додаткових засобів ідентифікації (у разі їх накладення), посада, прізвище та проставляється підпис посадової особи, що засвідчується її особистою номерною печаткою.

    У разі накладення нового митного забезпечення після здійснення операції переогляду із застосуванням штампа "Переогляд" посадовою особою підрозділу митної варти в полі "Печатка" проставляється відбиток штампа "Переогляд", проставлення особистої номерної печатки в такому разі не потрібне.

    Якщо внаслідок дії надзвичайних або невідворотних обставин чи подій сталася часткова втрата або пошкодження товарів та подальше переміщення здійснюється лише стосовно частини товарів, в графі також вчиняється запис про кількість товарів, що переміщуватимуться за МД.

Графа G "ЗАСВІДЧЕННЯ КОМПЕТЕНТНИМИ ОРГАНАМИ"

    Графа заповнюється в аркушах з позначенням "4/5" МД, якщо при вивезенні товарів митним органом прибуття погоджено зміну митниці призначення або якщо під час переміщення товарів митною територією України внаслідок дії надзвичайних або невідворотних обставин:

    виникає потреба в заміні транспортного засобу або перевантаженні товарів на інший транспортний засіб або в контейнер;

    відкрився доступ до вантажного відсіку транспортного засобу чи контейнера або пошкоджено митне забезпечення та (або) товар;

    сталася повна чи часткова втрата товарів або ці товари неможливо надалі використовувати як вироби чи матеріали.

    У разі погодження митним органом зміни митниці призначення у графі посадовою особою митного органу відповідно до прийнятого митним органом рішення вчиняється запис: "Погоджено зміну митного органу призначення на хххххххх", де хххххххх - код відповідного пункту пропуску через митний кордон України згідно з Класифікатором митних органів. Запис засвідчується проставленням підпису, прізвища та відбитка особистої номерної печатки цієї посадової особи. Відомості про зміну митниці призначення відображаються в електронній копії цієї МД.

    При вивезенні товарів за межі митної території України в міжнародних поштових відправленнях посадовою особою митного органу, в зоні діяльності якого розташоване місце міжнародного поштового обміну і найменування якого зазначено в графі 27 МД, у вищезазначеному порядку на підставі наданих оператором поштового зв'язку даних зазначаються відомості про пункт пропуску, через який передбачається вивезення відправлень.

    У разі дії надзвичайних або невідворотних обставин посадовою особою митного органу, яку викликано на місце транспортної пригоди, коротко описується зміст пригоди, зазначаються прізвище і підпис такої посадової особи, що засвідчується її особистою номерною печаткою.

    В окремих випадках, якщо внаслідок дії надзвичайних або невідворотних обставин сталася повна чи часткова втрата товарів або ці товари неможливо надалі використовувати як вироби чи матеріали та їх подальше переміщення митною територією України відповідно до законодавства не здійснюватиметься в повному обсязі або частково, до графи заноситься інформація про таку втрату товарів, кількісні та якісні показники товарів, що переміщуватимуться за МД.

Графа I "КОНТРОЛЬ МИТНИЦЕЮ ПРИЗНАЧЕННЯ (ТРАНЗИТ СПІВТОВАРИСТВОМ)"

    Графа заповнюється в аркушах з позначенням "4/5" МД посадовою особою митниці призначення, що здійснює митне оформлення при закінченні переміщення товарів митною територією України і вивезенні товарів за межі митної території України.

    Зазначаються дата прибуття (та дата фактичного вивезення товарів у разі, якщо вони не збігаються), відомості про стан пломб, проставляються відбитки штампа ПМК (при надходженні товарів), особистої номерної печатки (при пропуску товарів через митний кордон України) посадової особи митного органу, якою виконано відповідні митні процедури, вписуються інші примітки та відомості про результати митного контролю.

    Під час виконання митних процедур щодо пропуску товарів за межі митної території України посадовою особою митного органу в пункті пропуску через державний кордон України, яка виконує митні процедури щодо пропуску товарів за межі митної території України, за допомогою програмно-інформаційних комплексів ЄАІС Держмитслужби у відповідних полях електронної копії МД на паперовому носії або електронної МД зазначаються кількість товарів, вивезених за межі митної території України, та дата їх вивезення за межі митної території України, що засвідчує фактичне вивезення відповідних товарів за межі митної території України.

    Якщо вимоги Митного кодексу України щодо транзитного переміщення товарів не виконано, такою посадовою особою зазначаються номер протоколу про порушення митних правил, посада, прізвище та підпис посадової особи, якою складено зазначений протокол, що засвідчується особистою номерною печаткою.

5. Заповнення граф МД під час перевезення

Графа 55 "Перевантаження"

    Графа заповнюється в аркушах з позначенням "4/5" МД, якщо відповідно до законодавства при переміщенні товарів митною територією України відбулася заміна автомобіля, що приводить до руху причіп (напівпричіп) (без здійснення операцій з товарами або їх перевантаження), або товари перевантажуються:

    з одного транспортного засобу в інший;

    в контейнер;

    з одного контейнера в інший.

    Заповнення правого підрозділу графи здійснюється, якщо зазначені обставини сталися щодо переміщуваних товарів повторно.

    У графі "Місце і країна" зазначається назва населеного пункту, де здійснюється перевантаження товарів.

    У графі "Ідентифікація і країна реєстрації нового транспортного засобу" зазначаються відомості про транспортний засіб, яким продовжуватиметься перевезення товарів, відповідно до правил, передбачених для заповнення графи 18 МД.

    У графі "Конт." у виділеному квадраті зазначається "1", якщо товари перевантажуються в контейнер або з одного контейнера в інший, при цьому в графі "Номер нового контейнера" зазначається номер контейнера, в якому продовжуватиметься перевезення товарів, "0" - в іншому випадку.

    У графі "(1) Проставити 1 якщо ТАК і 0 якщо НІ" проставляється підпис виконавця перевезення.

    При електронному декларуванні відомості, передбачені правилами заповнення цієї графи, вносить посадова особа митного органу до ЄАІС Держмитслужби.

Графа 56 "Інші інциденти під час перевезення. Деталі та вжиті заходи"

    Графа заповнюється в аркушах з позначенням "4/5" МД, якщо при вивезенні товарів митним органом прибуття погоджено зміну митниці призначення або якщо під час переміщення товарів митною територією України внаслідок дії надзвичайних або невідворотних обставин:

    виникає потреба в заміні транспортного засобу або перевантаженні товарів на інший транспортний засіб або в контейнер;

    відкрився доступ до вантажного відсіку транспортного засобу чи контейнера або пошкоджено митне забезпечення та (або) товар;

    сталася повна чи часткова втрата товарів або ці товари неможливо надалі використовувати як вироби чи матеріали.

    У разі погодження митним органом прибуття зміни митниці призначення перевізником коротко описуються обставини, із настанням яких пов'язана необхідність зміни митниці призначення. У разі наявності зазначаються назви, номери та дати документів, що підтверджують такі обставини, зокрема звернення особи - безпосереднього виконавця перевезення, до митного органу щодо зміни митниці призначення.

    У разі дії надзвичайних обставин коротко описується зміст пригоди, зазначаються назви, номери та дати документів, що відповідно до законодавства підтверджують такі обставини, а також надання митним органом дозволу на проведення зазначених операцій.

Директор Департаменту
митної політики	
Олександр МОСКАЛЕНКО

 

Додаток
до Порядку заповнення митних декларацій за формою єдиного адміністративного документа
(абзац шостий правил заповнення графи 2 митної декларації глави 1 розділу II

Порядок наведення відомостей про осіб

    1. У правому верхньому куті зазначається літерний код альфа-2 країни місцезнаходження (для громадян, у тому числі фізичних осіб - підприємців, - місця постійного проживання) відповідно до Переліку кодів країн світу, далі через знак "/" - податковий номер платника податків відповідно до пункту 2.2 розділу II Порядку обліку платників податків і зборів, затвердженого наказом Міністерства фінансів України від 09 грудня 2011 року N 1588, зареєстрованого в Міністерстві юстиції України 29 грудня 2011 року за N 1562/20300 (у редакції наказу Міністерства фінансів України від 22 квітня 2014 року N 462) - (у разі наявності). Для податкового номера, який складається менше ніж з 10 символів, відомості після знака "/" доповнюються на початку нулями до 10 символів.

    Для осіб, щодо яких законодавством не передбачено присвоєння названого податкового номера платника податків, після знака "/" зазначається "0000000000".

    2. Для юридичних осіб - резидентів указується найменування, зазначене в ЄДРПОУ (допускається наведення скороченої інформації про організаційно-правову форму господарювання).

    Для громадян - резидентів, у тому числі фізичних осіб - підприємців, зазначаються власне ім'я, прізвище, серія (за наявності) та номер паспорта.

    Для громадян-нерезидентів зазначаються прізвище, ім'я та по батькові (за наявності), громадянство, реквізити паспортного документа або документа, що його замінює.

    Для інших нерезидентів указується найменування.

    3. Для юридичних осіб указуються відомості про їх місцезнаходження.

    Для громадян-резидентів, у тому числі фізичних осіб - підприємців, указуються відомості про їх місце проживання.

    Для громадян-нерезидентів указуються відомості про місце їх тимчасового перебування на території України.

    Для інших нерезидентів указуються відомості про їх місцезнаходження.

    4. У лівому нижньому куті графи проставляється:

    для осіб, стосовно яких статтею 455 Митного кодексу України встановлено вимогу про перебування на обліку осіб, які під час провадження своєї діяльності є учасниками відносин, що регулюються законодавством України з питань митної справи, - обліковий номер особи;

    для осіб, стосовно яких відсутні вимоги про перебування на такому обліку, - відомості не зазначаються.

    (додаток із змінами, внесеними згідно з наказом Міністерства фінансів України від 14.10.2022 р. N 328)

    (Порядок із змінами, внесеними згідно з наказом Міністерства фінансів України від 17.06.2020 р. N 305, у редакції наказу Міністерства фінансів України від 23.09.2022 р. N 296)

Додаток
до наказу Міністерства фінансів України
30.05.2012 N 651

ПЕРЕЛІК
наказів Державної митної служби України, що втратили чинність:

    наказ Державної митної служби України від 09 липня 1997 року N 307 "Про затвердження Інструкції про порядок заповнення вантажної митної декларації", зареєстрований у Міністерстві юстиції України 24 вересня 1997 року за N 443/2247;

    пункт 2 наказу Державної митної служби України від 29 липня 1998 року N 447 "Про затвердження Положення про надання незалежними фінансовими посередниками фінансових гарантій митним органам при митному оформленні товарів, що ввозяться за попередньою вантажною митною декларацією", зареєстрованого в Міністерстві юстиції України 29 жовтня 1998 року за N 698/3138;

    наказ Державної митної служби України від 27 серпня 1999 року N 543 "Про внесення доповнень до додатка 2 до наказу Держмитслужби від 09.07.97 N 307", зареєстрований у Міністерстві юстиції України 15 вересня 1999 року за N 622/3915;

    наказ Державної митної служби України від 20 квітня 2000 року N 226"Про внесення доповнень до додатка 2 до наказу Держмитслужби від 09.07.97 N 307", зареєстрований у Міністерстві юстиції України 17 травня 2000 року за N 286/4507;

    наказ Державної митної служби України від 24 травня 2000 року N 300 "Про внесення змін до наказу Держмитслужби від 09.07.97 N 307 "Про затвердження Інструкції про порядок заповнення вантажної митної декларації", зареєстрований у Міністерстві юстиції України 12 червня 2000 року за N 349/4570;

    наказ Державної митної служби України від 13 липня 2000 року N 388 "Про внесення доповнень до додатка 2 до наказу Держмитслужби від 09.07.97 N 307", зареєстрований у Міністерстві юстиції України 31 липня 2000 року за N 465/4686;

    наказ Державної митної служби України від 20 вересня 2000 року N 530 "Про внесення змін та доповнень до класифікаторів, що використовуються при заповненні окремих граф вантажної митної декларації", зареєстрований у Міністерстві юстиції України 05 жовтня 2000 року за N 687/4908;

    наказ Державної митної служби України від 16 березня 2001 року N 190 "Про внесення змін до класифікаторів, що використовуються при заповненні окремих граф вантажної митної декларації", зареєстрований у Міністерстві юстиції України 02 квітня 2001 року за N 296/5487;

    підпункт 1.9 пункту 1 наказу Державної митної служби України від 26 червня 2001 року N 433 "Про внесення змін та доповнень до нормативних актів Держмитслужби України", зареєстрованого в Міністерстві юстиції України 25 липня 2001 року за N 637/5828;

    наказ Державної митної служби України від 20 липня 2001 року N 505 "Про внесення змін та доповнень до класифікаторів, що використовуються при заповненні окремих граф вантажної митної декларації", зареєстрований у Міністерстві юстиції України 06 серпня 2001 року за N 665/5856;

    наказ Державної митної служби України від 10 грудня 2001 року N 798 "Про внесення змін та доповнень до класифікаторів, що використовуються при заповненні окремих граф вантажної митної декларації", зареєстрований у Міністерстві юстиції України 20 грудня 2001 року за N 1052/6243;

    наказ Державної митної служби України від 17 квітня 2002 року N 205 "Про внесення змін та доповнень до наказу Держмитслужби України від 09.07.97 N 307 "Про затвердження Інструкції про порядок заповнення вантажної митної декларації", зареєстрований у Міністерстві юстиції України 27 травня 2002 року за N 451/6739;

    наказ Державної митної служби України від 18 квітня 2002 року N 207 "Про внесення змін та доповнень до Інструкції про порядок заповнення вантажної митної декларації та класифікаторів", зареєстрований у Міністерстві юстиції України 29 травня 2002 року за N 462/6750;

    наказ Державної митної служби України від 02 червня 2003 року N 380 "Про затвердження Порядку проведення митного оформлення товарів, що вивозяться залізничним транспортом, з використанням загальної вантажної митної декларації", зареєстрований у Міністерстві юстиції України 15 липня 2003 року за N 590/7911;

    наказ Державної митної служби України від 24 липня 2003 року N 489 "Про внесення доповнень до додатка 2 до наказу Держмитслужби України від 09.07.97 N 307 (у редакції наказу Держмитслужби України від 18.04.2002 N 207)", зареєстрований у Міністерстві юстиції України 04 серпня 2003 року за N 668/7989;

    наказ Державної митної служби України від 21 серпня 2003 року N 570 "Про внесення змін до Тимчасового порядку проведення митного оформлення товарів, що вивозяться залізничним транспортом, з використанням загальної вантажної митної декларації", зареєстрований у Міністерстві юстиції України 22 серпня 2003 року за N 735/8056;

    наказ Державної митної служби України від 08 вересня 2003 року N 599 "Про затвердження змін та доповнень до Інструкції про порядок заповнення вантажної митної декларації", зареєстрований у Міністерстві юстиції України 25 вересня 2003 року за N 848/8169;

    пункт 2 наказу Державної митної служби України від 13 вересня 2003 року N 609 "Про затвердження Порядку застосування митних режимів переробки на митній території України та переробки за межами митної території України", зареєстрованого в Міністерстві юстиції України 06 жовтня 2003 року за N 897/8218;

    наказ Державної митної служби України від 10 жовтня 2003 року N 678 "Про внесення змін та доповнень до класифікаторів, що використовуються при заповненні граф вантажної митної декларації", зареєстрований у Міністерстві юстиції України 27 жовтня 2003 року за N 977/8298;

    пункт 2 наказу Державної митної служби України від 24 грудня 2003 року N 908 "Про затвердження Положення про спрощений порядок митного оформлення деяких видів товарів та про внесення зміни до наказу Держмитслужби України від 09.07.97 N 307", зареєстрованого в Міністерстві юстиції України 29 грудня 2003 року за N 1248/8569;

    наказ Державної митної служби України від 26 грудня 2003 року N 915 "Про внесення змін і доповнень до наказу Держмитслужби України від 02.06.2003 N 380", зареєстрований у Міністерстві юстиції України 30 грудня 2003 року за N 1275/8596;

    наказ Державної митної служби України від 29 грудня 2003 року N 929 "Про внесення змін і доповнень до наказів Держмитслужби України від 09.07.97 N 307 і від 30.06.98 N 380", зареєстрований у Міністерстві юстиції України 09 січня 2004 року за N 7/8606;

    наказ Державної митної служби України від 02 квітня 2004 року N 232 "Про внесення змін до наказу Держмитслужби України від 09.07.97 N 307", зареєстрований у Міністерстві юстиції України 14 квітня 2004 року за N 477/9076;

    пункт 2 наказу Державної митної служби України від 08 червня 2004 року N 420 "Про визнання таким, що втратив чинність, наказу Держмитслужби України від 02.09.2003 N 585 та внесення змін до наказів Держмитслужби України", зареєстрованого в Міністерстві юстиції України 24 червня 2004 року за N 781/9380;

    наказ Державної митної служби України від 14 червня 2004 року N 434 "Про внесення змін і доповнень до класифікаторів, що використовуються при заповненні граф вантажної митної декларації", зареєстрований у Міністерстві юстиції України 02 липня 2004 року за N 822/9421;

    пункти 4 і 5 наказу Державної митної служби України від 15 липня 2004 року N 522 "Про внесення змін до деяких наказів Держмитслужби України", зареєстрованого в Міністерстві юстиції України 30 липня 2004 року за N 951/9550;

    наказ Державної митної служби України від 08 жовтня 2004 року N 730 "Про внесення зміни до наказу Держмитслужби України від 09.07.97 N 307", зареєстрований у Міністерстві юстиції України 21 жовтня 2004 року за N 1350/9949;

    наказ Державної митної служби України від 11 листопада 2004 року N 808 "Про внесення доповнення до наказу Держмитслужби України від 09.07.97 N 307", зареєстрований у Міністерстві юстиції України 18 листопада 2004 року за N 1459/10058;

    наказ Державної митної служби України від 07 грудня 2004 року N 873 "Про внесення змін і доповнень до наказу Держмитслужби України від 09.07.97 N 307", зареєстрований у Міністерстві юстиції України 20 грудня 2004 року за N 1609/10208;

    наказ Державної митної служби України від 11 липня 2005 року N 651 "Про внесення змін до деяких наказів Держмитслужби України", зареєстрований у Міністерстві юстиції України 20 липня 2005 року за N 778/11058;

    пункт 8 наказу Державної митної служби України від 13 жовтня 2005 року N 969 "Про затвердження Порядку здійснення контролю за доставкою у митниці призначення переміщуваних через митний кордон України товарів окремих видів", зареєстрованого в Міністерстві юстиції України 17 листопада 2005 року за N 1393/11673;

    наказ Державної митної служби України від 07 грудня 2005 року N 1201 "Про затвердження Класифікатора видів податків, зборів (обов'язкових платежів) та інших бюджетних надходжень", зареєстрований у Міністерстві юстиції України 22 грудня 2005 року за N 1552/11832;

    наказ Державної митної служби України від 11 січня 2006 року N 1 "Про внесення змін до деяких наказів Держмитслужби України", зареєстрований у Міністерстві юстиції України 24 січня 2006 року за N 59/11933;

    пункт 1 наказу Державної митної служби України від 07 березня 2006 року N 172 "Про внесення змін до деяких наказів Держмитслужби України", зареєстрованого в Міністерстві юстиції України 21 травня 2006 року за N 296/12170;

    наказ Державної митної служби України від 22 червня 2006 року N 515 "Про внесення змін до наказу Держмитслужби України від 09.07.97 N 307", зареєстрований у Міністерстві юстиції України 07 липня 2006 року за N 815/12689;

    пункт 1 наказу Державної митної служби України від 03 липня 2006 року N 550 "Про внесення змін до деяких наказів Держмитслужби України", зареєстрованого в Міністерстві юстиції України 14 липня 2006 року за N 829/12703;

    пункт 2 наказу Державної митної служби України від 07 грудня 2006 року N 1088 "Про внесення змін до деяких наказів Держмитслужби", зареєстрованого в Міністерстві юстиції України 21 грудня 2006 року за N 1339/13213;

    наказ Державної митної служби України від 04 жовтня 2007 року N 818 "Про внесення змін до деяких наказів Держмитслужби", зареєстрований у Міністерстві юстиції України 07 листопада 2007 року за N 1254/14521;

    пункт 1 наказу Державної митної служби України від 07 листопада 2007 року N 933 "Про внесення змін до наказу Держмитслужби від 09.07.97 N 307", зареєстрованого в Міністерстві юстиції України 29 листопада 2007 року за N 1329/14596;

    пункти 1 і 3 наказу Державної митної служби України від 16 грудня 2008 року N 1414 "Про внесення змін до деяких наказів Держмитслужби", зареєстрованого в Міністерстві юстиції України 18 лютого 2009 року за N 148/16164;

    наказ Державної митної служби України від 07 вересня 2010 року N 1018 "Про затвердження Змін до Інструкції про порядок заповнення вантажної митної декларації", зареєстрований у Міністерстві юстиції України 10 листопада 2010 року за N 1076/18371.

Директор Департаменту
податкової, митної політики та
методології бухгалтерського обліку	М. О. Чмерук